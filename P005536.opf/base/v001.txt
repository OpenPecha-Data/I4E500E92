༄༅།།བོད་ཀྱི་ནང་བསྟན་དཔེ་ཚོགས་ལྟེ་བ།།
Tibetan Buddhist Resource Center
Text Scan Input Form - Title Page
TBRC Volume Number
TBRC Work Number (W)
Title
6091
29654
བོད་ཀྱི་ལོ་རྒྱུས་བློ་གསར་འཇུག་པའི་འབབ་སྟེགས།
bod kyi lo rgyus blo gsar 'jug pa'i 'bab stegs
Author
ཚོགས་གཉིས་རབ་རྒྱས།
tshogs gnyis rab rgyas
Descriptor
Original Publication
Place
pe cin
Publisher
mi rigs dpe skrun khang
2005
Date
Total Volumes
Current Volume (of Total)
Number of TBRC Introductory Pages :
Number of Introductory Pages
Number of Text Pages
TBRC Scanning Information
366
scanned at m/s satluj infotech images, e-45, sector 27 noida,
district gautam buddha nagar, u.p. 201301 via new delhi, india
for the tibetan buddhist resource center, 150 w 17th st., new york
city, ny 10011, usa 2006



Snon byun Bod kyi lo rgyus nun nur brjod pa blo gsar jug pa i...
LUVULLUM
LC Control Number: 2005322261
Type of Material: Book (Print, Microform, Electronic, etc.)
Personal Name: Tshogs-gnis-rab-rgyas.
Main Title: Sñon byun Bod kyi lo rgyus nun nur brjod pa blo gsar 'jug pa'i 'bab stegs zes
bya bzugs so / Tshogs-gnis-rab-rgyas nas.
Spine Title: Bod kyi lo rgyus blo gsar 'jug pa'i 'bab stegs
Edition Information: Par thens 1.
Published/Created: Pe-cin : Mi rigs dpe skrun khan, 2005.
Description: 7, 366 p. ; 21 cm.
ISBN: 7105071230
Summary: On history of Tibet; a study.
Notes: Includes bibliographical references (p. 365-366).
In Tibetan.
Subjects: Tibet (China)--History.
LC Classification: DS785.A5-Z+
Overseas Acq. No.: Ch-Tib-2005-322261; 16
Repro./Stock No.: Library of Congress -- New Delhi Overseas Office Rs440.00
Geog. Area Code: a-cc-ti
Quality Code: Icode



-
-
-- ，
༡༢་
སར་
”
མཚ
༤
༢:
ས
-
ས་
-
+
བ ::：
.
，
ས་
*
ཀ :::
*
t
*
&
ཟ
-，
རྒྱུད་
SS,
::
:
:
::
བn+ges#
* མི་
བོད་ཀྱི་ལོ་རྒྱུས་
བློ་གསར་
འཇུག་པའི་
འབབ་སྟེགས།
།
<
P།
་
，
''
གས
༣
་་་་་་་
་་་་་་་་་
ལ་་་་་་་་་་་
༥༤
ཀྱིས་
ཚོགས་གཉིས་རབ་རྒྱས་ནས།།
་་་་་་་་
.
ནན.
..
་་ ཐ
་ ཐ
བ
མི་རིགས་དཔེ་སྐྲུན་ཁང་།
།



བསྐྱེ་
]
མ
+
*
*
#*，
་ ་
**
-
******
་
*
*
;
བ
*
p
པརྨ
1:
?ཀྱི་
E
88
， སོ
'
ཀྱི
},
$
ས
，
རྩོམ་པ་པོའི་ངོ་སྤྲོད་མདོར་བསྡུས།
ཚོགས་གཉིས་རབ་རྒྱས་ནི། གངས་ཅན་འཛིན་མའི་དགའ་ཚལ་མདོ་
ཁམས་སྒང་དྲུག་གི་ཡ་གྱལ་མི་ཉག་རབ་སྒང་གི་ལྟེ་གནས་དཔལ་ལྷ་དགའ་ཞེས་
ཡུལ་མཆོག་དེར་སྤྱི་ལོ་༡༩༦༥ལོའི་བོད་ཟླ་དྲུག་པའི་ཚེས་བཅུ་ལ་གདོང་དམར་
བོད་ཀྱི་རིགས་སུ་སྐྱེས། ལོ་ན་ཕྲ་བའི་དུས་ནས་སློབ་གྲྭ་ཆུང་འབྲིང་ལ་བཞུགས་
ཤིང་ བོད་ རྒྱ་ ཡིག་ རིགས་ ལ་ སློབ་ སྦྱོང་ ལེགས་ པར་ བྱས་ མཐར། སྤྱི་ ལོ་
༡༩༨༢ལོར་སི་ཁྲོན་ཞིང་ཆེན་བོད་ཡིག་སློབ་གྲྭ་སྒྲ་རིག་མཐོ་རིམ་འཛིན་གྲྭར་
རྒྱུགས་འཕྲོད་པས་མཁན་ཆེན་སྤྲུལ་སྐུ་དགེ་བཤེས་སོགས་མཁས་པའི་སྙན་པར་
གྲགས་པའི་སྐྱེས་མཆོག་དམ་པ་དག་གི་དྲུང་དེར་སུམ་རྟགས་དག་གསུམ་དང་།
ལོ་རྒྱུས། སྙན་ངག མངོན་བརྗོད། སྒྲ་རིག་པ། ཚད་མ་རིག་པ། ནང་དོན་



རིག་པ་སོགས་གསན་སྦྱོང་མཛད་ནས་སྤྱི་ལོ་ ༡༩༨༦ལོར་དར་མདོ་མི་རིགས་
དགེ་འོས་མཐོ་རིམ་ཆེད་སྦྱོང་སློབ་གྲྭའི་བོད་ཡིག་ཚན་ཁག་ཏུ་དགེ་རྒན་གྱི་ལས་
གནས་བཞེས་ཏེ་གནའ་དེང་རྩོམ་རིག་དང་ལོ་རྒྱུས། སྒྲ་རིག་བཅས་སློབ་ཁྲིད་
མཛད་ཅིང་སློབ་མ་དུ་མ་གསོ་སྐྱོང་བྱས། སྤྱི་ལོ་ ༡༩༨༨ལོ་ནས་ལོ་གསུམ་གྱི་
རིང་དུ་ནུབ་བྱང་མི་རིགས་སློབ་གྲྭ་ཆེན་མོའི་དགེ་བའི་གཤེས་གཉེན་དུ་མར་
བསྟེན་ཞིང་རྒྱ་བོད་ཀྱི་རིག་གནས་ལ་ཟབ་སྦྱོང་བྱས་རྗེས་སླར་ཡང་དགེ་རྒན་གྱི་
ལས་དོན་བསྒྲུབས་དང་སྒྲུབ་བཞིན་ཡོད། སྤྱི་ལོ་༢༠༠༡ལོར་དགེ་རྒན་ཆེན་མོ་
གཞོན་པའི་གོ་གནས་ཐོབ། དེ་ལས་སྔ་རྗེས་སུ་སི་ཁྲོན་མི་རིགས་དཔེ་བསྐྲུན་
ཁང་གིས་པར་བསྐྲུན་བྱས་པའི་《སྒྲ་རིག་བློ་གསར་དགའ་སྐྱེད》ཅེས་ཆེད་རྩོམ་
གྱི་དེབ་ཅིག་དང་། ཞིང་ཆེན་དང་ས་ཁུལ་རིམ་པའི་དུས་དེབ་རྣམས་སུ་《བོད་ཀྱི་
ལྷ་མོའི་ཟློས་གར་གྱི་སྒྱུ་རྩལ་མདོ་ཙམ་གླེང་བ་》དང་《གླིང་གེ་སར་རྒྱལ་པོའི་སྒྲུང་
ལས་གཏམ་དཔེ་སྐོར་མདོ་ཙམ་གླེང་བ་》སོགས་ལེགས་བཤད་དང་། ཟློས་གར།
མགུར་གླུ། སྒྲུང་ཡིག རྩོམ་རིག་བཅས་ལ་དཔྱད་པའི་རྩོམ་ཡིག་བཅུ་ཕྲག་ལྷག་
བཀོད་ཡོད་དོ། །



༄༅། ། སྔོན་བྱུང་བོད་ཀྱི་ལོ་རྒྱུས་ཉུང་ངུར་
བརྗོད་པ་བློ་གསར་འཇུག་པའི་འབབ་
སྟེགས་ཞེས་བྱ་བ་བཞུགས་སོ། །
ཚོགས་གཉིས་རབ་རྒྱས་ནས།
མི་རིགས་དཔེ་སྐྲུན་ཁང་།



四川省教育厅重点社科研究项目
康定民族师范高等专科学校资助



དཀར་ཆག
...... （3)
འགོ་བརྗོད། ..……….
... (1)
དོན་ཚན་དང་པོ། བོད་ཀྱི་ལྗོངས་སུ་གདོད་མའི་
སྤྱི་ཚོགས་སྐོར་གྱི་ལོ་རྒྱུས་མདོ་ཙམ་གླེང་བ།
གཅིག ཕྱི་སྣོད་ཀྱི་འཇིག་རྟེན་ཁམས་ལས་བོད་ཀྱི་ས་ཁམས་ཆགས་ཚུལ་
བཤད་པ། ..…...
གཉིས། ནང་བཅུད་ཀྱི་སེམས་ཅན་ལས་མིའི་འགྲོ་བའམ་བོད་མི་ཇི་ལྟར་
བྱུང་བའི་ཚུལ་བཤད་པ།………………….. . .. (9)
གསུམ། བོད་ཅེས་བྱ་བའི་ཐ་སྙད་བྱུང་ཚུལ་སྐོར་མདོ་ཙམ་བཤད་པ།. .
.….. (18)
བཞི། བོད་ཀྱི་གནའ་མིའི་རུས་ཚན་གྱེས་ཚུལ་སྐོར་མདོ་ཙམ་བཤད་པ། ..…...
.……….(23)
ལྔ། གངས་ཅན་ལྗོངས་སུ་གདོད་མའི་མངའ་བསྒྱུར་དག་གི་སྐོར་མདོ་ཙམ་
བཤད་པ། ...
(29)
དོན་ཚན་གཉིས་པ། བོད་དུ་སྤུར་རྒྱལ་གཉའ་ཁྲི་བཙན་
པོ་ནས་གནམ་རི་སྲོང་བཙན་བར་གྱི་རྒྱལ་
རབས་མདོ་ཙམ་གླེང་བ།
གཅིག སྤུར་རྒྱལ་ཐོག་མར་གཉའ་ཁྲི་བཙན་པོ་སོགས་གནམ་གྱི་ཁྲི་བདུན་



••• ••• ••• ••• ••• • • • • • • •• • • • • •• • •• • ••• • •
བྱུང་ཚུལ་སྐོར་བཤད་པ། .………………. ...………..….…... (36)
གཉིས། སྤུར་གྱི་རྒྱལ་རབས་ལས་སྟོད་ཀྱི་སྟེང་གཉིས་བྱུང་ཚུལ་སྐོར་
མདོ་ཙམ་བཤད་པ།
.………………………………. (40)
གསུམ། སྤུར་གྱི་རྒྱལ་རབས་ལས་ས་ཡི་ལེགས་དྲུག་བྱུང་ཚུལ་སྐོར་
མདོ་ཙམ་བཤད་པ།…………….
... (44)
བཞི། སྤུར་གྱི་རྒྱལ་རབས་ལས་ཆུ་ལ་ལྡེ་བརྒྱད་ཀྱི་བྱུང་ཚུལ་སྐོར་
མདོ་ཙམ་བཤད་པ། .…………..
.………….. (45)
ལྔ། སྤུར་གྱི་རྒྱལ་རབས་ལས་བར་གྱི་བཙན་ལྔའི་བྱུང་ཚུལ་སྐོར་
མདོ་ཙམ་བཤད་པ། ...…..…….. ..….....….……. (47)
དྲུག སྤུར་གྱི་རྒྱལ་རབས་ལས་འོག་གི་བཙན་བཞིའི་བྱུང་ཚུལ་སྐོར་
མདོ་ཙམ་བཤད་པ། ..
.…………..…….…….. (50)
དོན་ཚན་གསུམ་པ། སྲོང་བཙན་སྒམ་པོ་ནས་རྒྱལ་པོ་ཁྲི་དར་
བར་གྱི་རྒྱལ་རབས་དག་གི་སྐོར་གླེང་བ།
གཅིག བོད་རྒྱལ་སྲོང་བཙན་སྒམ་པོའི་བྱུང་ཚུལ་སྐོར་མདོ་ཙམ་
བཤད་པ།………………
….…….…….……….…. (57)
གཉིས། བོད་རྒྱལ་གུང་རི་གུང་བཙན་གྱི་བྱུང་ཚུལ་སྐོར་མདོ་ཙམ་
བཤད་པ། .………………………………… .….….……….(75)
གསུམ། བོད་རྒྱལ་མང་སྲོང་མང་བཙན་གྱི་བྱུང་ཚུལ་སྐོར་མདོ་ཙམ་
བཤད་པ། ….…………………………. .…………………..….(76)
བཞི། བོད་རྒྱལ་འདུས་སྲོང་མང་པོ་རྗེའི་བྱུང་ཚུལ་སྐོར་མདོ་ཙམ་བཤད་
.…………….(77)
པ། ..
• • •
• • •
• •
• • •
• • •
• • •
• • •
• • •
• • •
• • •
• • •
• • •
• •。
。。。
。。 •
• • •
• • •
• • •



ལྔ། བོད་རྒྱལ་ཁྲི་ལྡེ་གཙུག་བརྟན་མེས་ཨག་ཚོམ་གྱི་བྱུང་ཚུལ་སྐོར་མདོ་ཙམ་
བཤད་པ། ..……….
…………………….. (80)
དྲུག བོད་རྒྱལ་ཁྲི་སྲོང་ལྡེ་བཙན་གྱི་བྱུང་ཚུལ་སྐོར་མདོ་ཙམ་བཤད་པ། ...…..
...... (82)
བདུན། བོད་རྒྱལ་མུ་ནེ་བཙན་པོའི་བྱུང་ཚུལ་སྐོར་མདོ་ཙམ་བཤད་པ། ..……..
... (86)
བརྒྱད། བོད་རྒྱལ་མུ་ཏིག་བཙན་པོའི་བྱུང་ཚུལ་སྐོར་མདོ་ཙམ་བཤད་པ། ...
... (87)
དགུ། བོད་རྒྱལ་ཁྲི་ལྡེ་སྲོང་བཙན་གྱི་བྱུང་ཚུལ་སྐོར་མདོ་ཙམ་བཤད་པ། ..…..
.……………. (87)
བཅུ། བོད་རྒྱལ་ཁྲི་གཙུག་ལྡེ་བཙན་ནམ་ཁྲི་རལ་པ་ཅན་བྱུང་ཚུལ་སྐོར་
མདོ་ཙམ་བཤད་པ། .…………
，….........(89)
བཅུ་གཅིག བོད་རྒྱལ་ཁྲི་དར་མ་འུ་དུམ་བཙན་པོའི་བྱུང་ཚུལ་སྐོར་
མདོ་ཙམ་བཤད་པ། །
.…..….………. (92)
དོན་ཚན་བཞི་པ། བོད་ཁམས་སིལ་བུར་འཐོར་
བའི་སྐབས་ཀྱི་ལོ་རྒྱུས་སྐོར་གླེང་བ།
གཅིག བོད་ཁམས་སིལ་བུར་འཐོར་བའི་རྒྱུ་རྐྱེན་སྐོར་བཤད་པ། .…… (99)
གཉིས། བོད་འབངས་གྱེན་ལོག་བྱུང་བའི་སྐོར་མདོ་ཙམ་བཤད་པ། ..…………..
……………………………………………. (105)
གསུམ། བོད་ཁམས་སིལ་བུར་འཐོར་ནས་བཙན་པོ་རྣམ་གཉིས་ཀྱི་
གདུང་རྒྱུད་སྐོར་བཤད་པ། ….
.…………….. (110)
3



དོན་ཚན་ལྔ་པ། ས་སྐྱ་པས་བོད་ལ་དབང་བསྒྱུར་
མཛད་པའི་སྐོར་མདོ་ཙམ་གླེང་བ།
གཅིག ས་སྐྱས་བོད་ལ་དབང་བསྒྱུར་མ་བྱས་པའི་འགོར་ཙམ་བོད་ཀྱི་
གནས་བབ་དང་ཆོས་སྲིད་ཟུང་འབྲེལ་སྐོར་བཤད་པ། ... (134)
གཉིས། ཧོར་དམག་བོད་དུ་འབྱོར་ཏེ་ས་པཎ་ཁུ་དབོན་གདན་འདྲེན་
ཞུས་པའི་སྐོར་བཤད་པ།…………………. .…………….………. (140)
གསུམ། ཆོས་རྗེ་ས་པཎ་གྱིས་བོད་ལ་བསྩལ་བའི་སྤྲིངས་ཡིག་དང་དེར་
ཅུང་ཟད་དཔྱད་པའི་སྐོར་བཤད་པ། ..………….………………… (146)
བཞི། འགྲོ་མགོན་འཕགས་པས་བོད་དུ་ཆོས་སྲིད་ཟུང་འབྲེལ་གྱི་སྲིད་དབང་
བཙུགས་པའི་སྐོར་བཤད་པ། ..…….……. ..…….…......…….. (154)
ལྔ། ས་སྐྱས་བོད་ཡོངས་སུ་སྲིད་བསྐྱངས་མཛད་པའི་སྐབས་ཀྱི་
དཔོན་ཆེན་དག་གི་སྐོར་བཤད་པ། ………………………… ，。 (162)
དོན་ཚན་དྲུག་པ། ཕག་གྲུ་པས་སྲིད་
སྐྱོང་བྱས་པའི་སྐོར་གླེང་བ།
གཅིག རླངས་ཀྱི་གདུང་རྒྱུད་དང་ཕག་གྲུའི་གདན་ས་བྱུང་ཚུལ་སྐོར་
མདོ་ཙམ་བཤད་པ།
•…..…………… (172)
གཉིས། ཕག་གྲུའི་ཚོགས་པ་འཛིན་པའི་ཁྲི་དཔོན་དག་གི་ལོ་རྒྱུས་སྐོར་
མདོ་ཙམ་བཤད་པ། ..……
…... (176)
གསུམ། ཏཱ་སི་ཏུ་བྱང་ཆུབ་རྒྱལ་མཚན་གྱིས་བོད་ཁྲི་སྐོར་བཅུ་གསུམ་ལ་
སྲིད་དབང་མཛད་ཚུལ་སྐོར་མདོ་ཙམ་བཤད་པ། ..…….……. (182)
བཞི། ཕག་གྲུའི་དཔོན་རབས་ཕྱི་མ་རིམ་བྱོན་རྣམས་གྱིས་བོད་སྲིད་



བསྐྱངས་ཚུལ་སྐོར་མདོ་ཙམ་བཤད་པ། ..……………………………………. (187)
དོན་ཚན་བདུན་པ། རིན་སྤུངས་པ་དང་གཙང་པ་སྡེ་སྲིད་
དག་གི་ལོ་རྒྱུས་སྐོར་མདོ་ཙམ་གླེང་བ།
གཅིག སྡེ་སྲིད་རིན་སྤུངས་པའི་ལོ་རྒྱུས་སྐོར་མདོ་ཙམ་བཤད་པ། ... (205)
གཉིས། གཙང་པ་སྡེ་སྲིད་ཀྱི་བྱུང་ཚུལ་སྐོར་མདོ་ཙམ་བཤད་པ།……… (213)
དོན་ཚན་བརྒྱད་པ། སངས་རྒྱས་བསྟན་པ་དར་ཞིང་གྲུབ་
མཐའ་སོ་སོའི་བྱུང་ཚུལ་སྐོར་མདོ་ཙམ་གླེང་བ།
གཅིག སངས་རྒྱས་བསྟན་པའི་སྲོལ་འབྱེད་པ་པོ་རྒྱལ་བ་ཤཱཀྱ་ཐུབ་པའི་
རྣམ་ཐར་མདོ་ཙམ་བརྗོད་པ། ..……. . .(222)
གཉིས། གདོད་མར་བོད་དུ་བོན་པོའི་ཆོས་ལུགས་བྱུང་ཚུལ་སྐོར་མདོ་ཙམ་
བཤད་པ། ....
.……….(236)
གསུམ། བོད་དུ་སངས་རྒྱས་བསྟན་པ་སྔ་དར་དང་ཕྱི་དར་སྐོར་མདོ་ཙམ་
བཤད་པ། ..…………….
..…. (240)
བཞི། བོད་དུ་ཆོས་བྱུང་ལོ་རྒྱུས་ལས་རྙིང་མ་པའི་གྲུབ་མཐའ་འབྱུང་ཚུལ་སྐོར་
མདོ་ཙམ་བཤད་པ། ….…….
... (246)
ལྔ། བོད་དུ་བཀའ་གདམས་པའི་གྲུབ་མཐའ་བྱུང་ཚུལ་སྐོར་མདོ་ཙམ་
བཤད་པ། .……………….
... (250)
དྲུག བོད་དུ་བཀའ་བརྒྱུད་པའི་གྲུབ་མཐའ་བྱུང་ཚུལ་སྐོར་མདོ་ཙམ་
བཤད་པ། ..……….……..
.. (255)
བདུན། བོད་དུ་ས་སྐྱ་པའི་གྲུབ་མཐའ་བྱུང་ཚུལ་སྐོར་མདོ་ཙམ་
བཤད་པ། .
... (259)
。
。。。
。。。
。。。
。。。
。。。
。。。。。。
。。。。。。。。。
。。。
。。。。。。
。。。



བརྒྱུད། བོད་དུ་དགེ་ལུགས་པའི་གྲུབ་མཐའ་བྱུང་ཚུལ་སྐོར་མདོ་ཙམ་
བཤད་པ། ...
…….………….(269)
དོན་ཚན་དགུ་པ། དགའ་ལྡན་ཕོ་བྲང་བས་དབང་བསྒྱུར་
དུས་སྐབས་ཀྱི་ལོ་རྒྱུས་སྐོར་མདོ་ཙམ་གླེང་བ།
གཅིག རྒྱལ་དབང་སྐུ་འཕྲེང་དང་པོ་ནས་བཞི་པའི་བར་གྱི་མཛད་རྣམ་སྐོར་
མདོ་ཙམ་བཤད་པ། ..……….
...(277)
གཉིས། རྒྱལ་དབང་ངག་དབང་བློ་བཟང་རྒྱ་མཚོའི་མཛད་རྣམ་སྐོར་
མདོ་ཙམ་བཤད་པ།
....(288)
གསུམ། རྒྱལ་དབང་ལྔ་པའི་སྐབས་དགའ་ལྡན་ཕོ་བྲང་གི་སྲིད་དབང་བྱུང་ཚུལ་
མདོ་ཙམ་བཤད་པ། ..…………
.…………………….(293)
བཞི། རྒྱལ་དབང་སྐུ་འཕྲེང་དྲུག་པ་ཚངས་དབྱངས་རྒྱ་མཚོའི་མཛད་རྣམ་
སྐོར་མདོ་ཙམ་བཤད་པ། །
......（299)
ལྔ། རྒྱལ་དབང་སྐུ་འཕྲེང་བདུན་པ་སྐལ་བཟང་རྒྱ་མཚོའི་མཛད་རྣམ་སྐོར་
མདོ་ཙམ་བཤད་པ། ...….…….. .……………….…. (302)
དྲུག རྒྱལ་དབང་སྐུ་འཕྲེང་བརྒྱད་པ་འཇམ་དཔལ་རྒྱ་མཚོའི་མཛད་རྣམ་
སྐོར་མདོ་ཙམ་བཤད་པ། …………………. .…….……. (309)
བདུན། རྒྱལ་དབང་སྐུ་འཕྲེང་དགུ་པ་ལུང་རྟོགས་རྒྱ་མཚོའི་མཛད་རྣམ་སྐོར་
མདོ་ཙམ་བཤད་པ། ..………..
...... (311)
བརྒྱད། རྒྱལ་དབང་སྐུ་འཕྲེང་བཅུ་པ་ཚུལ་ཁྲིམས་རྒྱ་མཚོའི་མཛད་རྣམ་སྐོར་
མདོ་ཙམ་བཤད་པ། .……
.………………………. (313)
དགུ། རྒྱལ་དབང་སྐུ་འཕྲེང་བཅུ་གཅིག་པ་མཁས་གྲུབ་རྒྱ་མཚོའི་མཛད་རྣམ་



སྐོར་མདོ་ཙམ་བཤད་པ། ..…
.….. (315)
བཅུ། རྒྱལ་དབང་སྐུ་འཕྲེང་བཅུ་གཉིས་པ་འཕྲིན་ལས་རྒྱ་མཚོའི་མཛད་རྣམ་
སྐོར་མདོ་ཙམ་བཤད་པ། ..…………………… .….….……….. (317)
བཅུ་གཅིག རྒྱལ་དབང་སྐུ་འཕྲེང་བཅུ་གསུམ་པ་ཐུབ་བསྟན་རྒྱ་མཚོའི་
མཛད་རྣམ་སྐོར་མདོ་ཙམ་བཤད་པ། ...………………..…. (319)
བཅུ་གཉིས། རྒྱལ་དབང་སྐུ་འཕྲེང་བཅུ་བཞི་པའི་སྐུ་ཚེ་སྟོད་ཀྱི་མཛད་རྣམ་
སྐོར་མདོ་ཙམ་བཤད་པ། ..………………………………………………….….. (331)
བཅུ་གསུམ། བོད་ཀྱི་ཡུལ་དུ་བྱོན་པའི་པཎ་ཆེན་སྐུ་རབས་དག་གི་མཛད་
རྣམ་སྐོར་མདོ་ཙམ་བཤད་པ།….…………………………………… (344)
བཅུ་བཞི། དགའ་ལྡན་ཕོ་བྲང་སྲིད་གཞུང་སྐབས་ཀྱི་སྡེ་སྲིད་དང་སྲིད་སྐྱོང་
རིམ་བྱོན་སྐོར་མདོ་ཙམ་བཤད་པ། ..……………………….….(357)
མཇུག་བྱང་། ...
.…….…………... (363)
དཔྱད་གཞི་ཡིག་ཆའི་སྐོར།……………….
• (365)



འགོ་བརྗོད།
༄༅། ། ཨོཾ་བདེ་ལེགས་སུ་གྱུར་ཅིག།
མཚན་དཔེའི་འོད་རིས་མཛེས་སྡུག་བཀྲ་བའི་ཕུལ། །
ཕུལ་བྱུང་འཇོ་སྒེག་ཉམས་ལྡན་ལེགས་བྲིས་དཔལ། །
དཔལ་མོའི་ངག་གི་ཡིད་འཕྲོག་ཚངས་སྲས་མ། །
མ་བཞིན་སྐྱོང་བའི་རྣམ་ཀུན་རྗེས་ཟུངས་ཤིག། །
བསིལ་ལྡན་ཁ་བའི་ཡུལ་ལྗོངས་འཛིན་མའི་ཚལ། །
རྒྱ་བོད་ལོ་པཎ་ཉི་ཟླ་རྒྱུ་སྐར་དབུས། །
རྗེས་འབྲངས་སྐྱེས་མཆོག་འབུམ་ཕྲག་མཛད་སྤྱོད་ལ། །
སྒོ་གསུམ་གུས་པས་བསྐལ་བརྒྱར་བསྔགས་པར་སྤྲོ། །
དཔལ་ལྡན་ཡོན་ཏན་ཚོགས་ཀྱི་བདག་པོ་ཡིས། །
མི་འཇིགས་སྟག་སེང་ཁྲི་ལ་རབ་བཞུགས་ནས། །
ལུགས་གཉིས་ཐབས་ཇུས་ལེགས་པར་སྐྱོང་མཛད་པ། །
གངས་ཅན་མེས་པོ་ཡོངས་སུ་གུས་པས་མཆོད། །
འཛམ་གླིང་རིག་མཛོད་ཤེས་བྱའི་རྒྱུ་སྐར་དབུས། །
བོད་ཀྱི་གཙུག་ལག་ཟླ་བའི་ཅོད་པན་གྱིས། །
མུན་པ་གསལ་བས་འོད་ཟེར་འབུམ་འཕྲོ་ལས། །



སྔར་བྱུང་ལོ་རྒྱུས་རགས་ཙམ་འདིར་བརྗོད་བྱ། ། །
ཞེས་བོད་ཀྱི་རྩོམ་ སྟངས་ རིག་ པ་ལས་ཐུན་མོང་མ་ཡིན་པའི་སྲོལ་རྒྱུན་
བཞིན་མཆོད་ པར་ བརྗོད་ པ་ དང་ བརྩམ་པར་དམ་བཅའ་ བའི་ ཚུལ་ དུ་ ཚིག་
བཅད་འགས་མདུན་བསུས་ཏེ། བརྗོད་པར་བྱ་བ་གཙོ་བོ་ནི་བོད་ཀྱི་ལྗོངས་སུ་
གདོད་མའི་སྤྱི་ཚོགས་ཀྱི་སྐབས་ནས་དགའ་ལྡན་ཕོ་བྲང་གི་བར་དུ་བྱུང་བའི་རྒྱལ་
རབས་ཆོས་འབྱུང་སོགས་མདོ་ཙམ་བསྙད་པར་སྤྲོའོ། །



དོན་ཚན་དང་པོ། བོད་ཀྱི་ལྗོངས་སུ་གདོད་མའི་སྤྱི་
ཚོགས་སྐོར་ཀྱི་ལོ་རྒྱུས་མདོ་ཙམ་གླེང་བ།
གཅིག ཕྱི་སྣོད་ཀྱི་འཇིག་རྟེན་ཁམས་ལས་བོད་
ཀྱི་ས་ཁམས་ཆགས་ཚུལ་བཤད་པ།
གངས་ཅན་བོད་ཀྱི་ཞིང་ཁམས་སུ་སྔོན་བྱོན་མཁས་དབང་རྣམས་ཀྱིས་
བརྩམས་པའི་ལོ་རྒྱུས་ཡིག་ཚང་དག་ལས་ཕྱི་སྣོད་ཀྱི་འཇིག་རྟེན་ཆགས་ཚུལ་དང་
བོད་ཁ་བ་ཅན་གྱི་ཡུལ་ལྗོངས་གྲུབ་ཚུལ་སྐོར་དཔྱད་རྩོམ་རྒྱས་བསྡུས་གྲངས་མེད་
ཅིག་བཀོད་ཡོད་ཅིང་། འདིར་ཀོང་སྤྲུལ་ཡོན་ཏན་རྒྱ་མཚོས་མཛད་པའི་ཤེས་བྱ་
ཀུན་ཁྱབ་ལས། བསྐལ་བ་སྔ་མའི་སྟོང་བསྐལ་འདས་པ་ན། ། ཕྱོགས་བཅུར་
རླུང་ལངས་དཀྱིལ་འཁོར་རྒྱ་གྲམ་ཆགས། ། སྤྲིན་ལས་ཆར་བབ་ཆུ་ཡི་ཕུང་པོ་
དབུས། ། པདྨོ་སྟོང་མཐོང་བསྐལ་བ་བཟང་པོ་གྲགས། ། རླུང་གིས་ཆུ་བསྲུབས་
གསེར་གྱི་དཀྱིལ་འཁོར་ལ། ། ཆར་ བབ་ མཚོ་ཆེན་རླུང་ གིས་ བསྲུབས་ པའི་
ཁམས། ། རབ་འབྲིང་ཐ་མར་རྣམ་པར་འཕེལ་བ་ལས། ། རི་རབ་རི་བདུན་
གླིང་བཞི་ཁོར་ཡུག་གྲུབ། ། རི་གླིང་ཐམས་ཅད་ཆུ་མཚོར་བརྒྱད་ཁྲིར་ནུབ། །
ལྷུན་པོ་མཚོ་ལས་བརྒྱད་ཁྲི་འཕགས་པ་སྟེ། ། གྲུ་བཞི་ཆུ་ཤེལ་བི་ཟུར་པད་རག་
དང་། ། གསེར་ལས་གྲུབ་ཅིང་ནམ་མཁའང་དེ་མདོག་སྣང༌། ། ཆུ་མཚམས་
ནས་བཟུང་ཕྱེད་མན་བང་རིམ་བཞི། ། དེ་མཐར་གཉའ་ཤིང་འཛིན་སོགས་



གསེར་རི་བདུན། ། བར་རྣམས་ཡན་ལག་བརྒྱད་ལྡན་རོལ་མཚོས་གཏམས། །
གླིང་བཞི་གླིང་ཕྲན་བརྒྱད་དང་བཅས་པའི་དབྱིབས། ། ཟླ་གམ་སོག་ཁ་ཟླུམ་པོ་
གྲུ་བཞིའོ། ། མ་ངེས་གླིང་ཕྲན་དག་ནི་ཤིན་ཏུ་མང་། ། ཁོར་ཡུག་རི་བོ་ལྕགས་
ལས་གྲུབ་པ་སྟེ། ། དེ་དག་བར་དུ་བ་ཚྭའི་ རྒྱ་མཚོས་གང་། ། འཕགས་ཡུལ་
དབུས་ནས་བྱང་དུ་རི་ནག་དགུ། འདས་པའི་གངས་རིའི་བྱང་ན་ སྤོས་ངད་
ལྡང༌། ། བར་དུ་མ་དྲོས་མཚོ་ཡི་ཕྱོགས་བཞི་ནས། ། ཁ་འབབ་ཆུ་བཞི་ཕྱོགས་
བཞིའི་རྒྱ་མཚོར་འགྲོ། ། ཞེས་འཇིག་རྟེན་ཆགས་ཚུལ་གསལ་བོར་གསུངས་པ་
དང༌། དུས་རབས་བཅོ་ལྔ་པའི་དཀྱིལ་ཙམ་ཏུ་དཔའ་བོ་གཙུག་ལག་ཕྲེང་བས་
མཛད་པའི་ཆོས་འབྱུང་མཁས་པའི་དགའ་སྟོན་ལས། འགྲོ་བའི་སྤྱི་མཐུན་ལས་
དང་བསྐལ་བཟང་འདིའི། ། བྱང་སེམས་རྣམས་ཀྱིས་ཞིང་ཡོངས་སྦྱངས་པའི་
མཐུས། ། སྟོངས་བསྐལ་བར་བསྐལ་ཉི་ཤུ་འདས་འོག་ཏུ། ། ཕྱོགས་བཅུ་ནས་
ནི་རླུང་ གཡོས་ ཕན་ཚུན་དུ། ། འཕུལ་ བས་ རླུང་ གི་ དཀྱིལ་ འཁོར་ རྒྱ་ གྲམ་
དབྱིབས། ། སྲ་ཞིང་འཐས་པ་རྔམས་སུ་དཔག་ཚད་ནི། ། ས་ཡ་དྲུག་འབུམ་རྒྱ་
རུ་གྲངས་མེད་ཆགས། ། དེ་ཡི་ནམ་མཁར་འགྲོ་བའི་ལས་དང་ནི། ། བྱང་ཆུབ་
སེམས་དཔའི་མཐུ་ལས་གྲུབ་པ་ཡི། ། སྤྲིན་ཆེན་གསེར་གྱི་གཉའ་ཤིང་སྟུག་པོ་
ཆགས། ། དེ་ལས་ཤིང་རྟའི་འཕང་ལོ་སྲོག་ཤིང་དང་། ། གཉའ་ཤིང་མདའ་
སྨྱུག་ཙམ་དང་ཆར་ཐིགས་ནི། ། སྦོམ་པོའི་ཆར་རྒྱུན་རིང་དུ་བབ་པ་ཡིས། ། ཆུ་
ཡི་ཕུང་པོ་ཚངས་པའི་འཇིག་རྟེན་ལ། ། འཐུག་པར་ཆགས་ཏེ་དེ་དབུས་ཛམ་
གསེར་གྱི། ། པད་མ་སྟོང་ཤར་གནས་གཙང་ལྷ་ཡིས་མཐོང་། ། སངས་རྒྱས་
སྟོང་ཞིག་འབྱུང་བའི་ལྟས་སུ་ཤེས། ། བསྐལ་བ་འདི་ནི་བཟང་པོའི་ཞེས་བརྗོད་
དོ། ། དེ་ཕྱིར་བསྐལ་བ་པད་མ་སྟོང་མཐོང་ངམ། ། བཟང་པོའི་བསྐལ་བ་ཞེས་
བྱར་གྲགས་པ་ཡིན། ། ཆུ་ཡི་ཕུང་པོ་རླུང་གིས་བསྲུབས་པ་ལས། ། སྤྲིས་མའི་



ཚུལ་དུ་ གསེར་ གྱི་ ས་ གཞི་ ཆགས། ། ཆུ་ ཡི་ ཕུང་པོ་དཔག་ཚད་ སུམ་ འབུམ་
དང༌། ། ཉི་ཁྲི་ཞོམ་སྟེ་རྔམས་སུ་འབུམ་ཕྲག་བརྒྱད། ། གསེར་གཞི་དཔག་ཚད་
སུམ་འབུམ་བཞི་ཁྲི་ལྡན། ། དེ་དབུས་ལྷུན་པོ་བང་རིམ་བཞིར་ལྡན་པ། ། ཤར་
དངུལ་ལྷོ་བཻ་ཌཱུརྱ་སྔོན་པོ། ། ནུབ་ནི་པད་རཱག་བྱང་ཕྱོགས་གསེར་ལས་བྱས། །
དཔག་ཚད་བརྒྱད་ཁྲི་ཕྲག་གཉིས་ཕྱེད་མཚོར་ནུབ། ། གཉའ་ཤིང་འཛིན་དང་
གཤོལ་འཛིན་སེང་ལྡེང་ཅན། ། ལྟ་ན་སྡུག་རི་རྟ་རྣ་རྣམ་སྡུད་དང༌། མུ་འཁྱུད་
འཛིན་རི་ཞེས་བྱ་གསེར་རི་བདུན། ། ནང་མའི་ཕྱེད་དུ་ཕྱི་མའི་རྩེས་སླེབས་
པར། ། རི་རབ་ཕྱི་རོལ་བ་ཚྭའི་རྒྱ་མཚོའི་ནང་། ། གླིང་བཞི་གླིང་ཕྲན་བརྒྱད་
དང་ལྡན་པ་ཆགས། ། ཤར་གླིང་གསུམ་པོ་ཟླ་བ་ཕྱེད་པའི་དབྱིབས། ། ལྷོ་གླིང་
ཤིང་རྟའི་དབྱིབས་སམ་སོག་ཁ་འདྲ། ། ནུབ་གསུམ་ཟླུམ་པོ་བྱང་གསུམ་གྲུ་བཞི་
སྟེ། ། རྒྱུ་ནི་སོ་སོའི་ཕྱོགས་ཀྱི་རི་རབ་མཚུངས། ཞེས་སྔར་བྱུང་བོད་ཀྱི་གཞུང་
ལུགས་དག་ལས་ཕྱི་སྣོད་ཀྱི་འཇིག་རྟེན་ཁམས་ཆགས་ཚུལ་དང་། དེའི་ཚད་
གཞིའི་རྒྱ་ཁྱོན་ཆེ་ཆུང་། དབྱིབས་དང་ས་གཤིས་སོགས་དེང་གི་ཚན་རིག་དང་
མཐུན་པའི་རྒྱུ་མཚན་ཡང་དག་བཀོད་ཡོད་དོ། ། དེ་དང་དུས་མཉམ་དུ་བོད་ཀྱི་
ས་ཁམས་ཆགས་ཚུལ་སྐོར་ལ་ཡང་དཔའ་བོ་གཙུག་ལག་ཕྲེང་བས་མཛད་པའི་
ཆོས་འབྱུང་མཁས་པའི་དགའ་སྟོན་ཞེས་པ་ལས། ཐུགས་རྗེ་རྨད་བྱུང་སྤྱན་རས་
གཟིགས་དབང་དེས། ། མཐའ་འཁོབ་བོད་ཁམས་འདུལ་བའི་ཁུར་བསྣམས་
ཏེ། ། ཁ་བ་ཅན་གྱི་རྒྱལ་ཁབ་འདིར་བྱོན་ཚེ། ། སྟོད་ཀྱི་མངའ་རིས་སྐོར་གསུམ་
རྫིང་གི་ཚུལ། ། བར་དུ་དབུས་གཙང་རུ་བཞི་ཡུར་བ་འདྲ། ། སྨད་དུ་མདོ་
ཁམས་སྒང་དྲུག་ཞིང་ལྟ་བུ། ། ཀུན་ཀྱང་ཆུ་ཡི་རྒྱ་མཚོར་གྱུར་བའི་ནང་། །
མཐའ་ཡས་སྲོག་ཆགས་སྡུག་བསྔལ་སྤྱོད་པར་གཟིགས། ། ཀུན་ལ་ཡི་གེ་དྲུག་
པའི་ཆོས་བསྟན་ནས། ། མ་འོངས་གདུལ་བྱའི་འགྱུར་བ་བྱིན་གྱིས་བརླབས། །
5



ཞེས་བོད་དང་བཅས་པའི་འཇིག་རྟེན་གྱི་ཁམས་འདིར་ཐོག་མར་ཆུས་བཀང་
བར་ཉ་དང་སྦལ་ལྕང་སོགས་སྲོག་ཆགས་ཆེ་ཆུང་བགྲང་ལས་འདས་པ་རྣམས་
ཕན་ཚུན་གཅིག་གིས་གཅིག་གསོད་བཅོམ་བགྱིས་པ་གཙོ་བོར་བསྟན་པ་དང་།
ཡང་འདི་ལས། མཚོ་དེ་འཁོལ་བ་ཞི་ཞིང་རབ་ཏུ་བསིལ། ། ཀོང་གི་ཆུ་བརླག་
ཞེས་བྱའི་ཟོམས་ཕྱེ་བས། ། རི་བཞི་ཆུ་ཡིས་གང་བ་དེ་རུ་ཐིམ། ། ཆུ་གཞན་དག་
ཀྱང་དེ་ ལྟར་ ཐིམ་ པ་ ཡིས། ། བོད་ ཁམས་ ཡུལ་ གྱི་ རྣམ་ པ་ གསལ་ པོར་དོད།
མངའ་རིས་སྐོར་གསུམ་ཤ་རྐྱང་རི་དྭགས་གླིང་། ། བར་གྱི་རུ་བཞི་སྟག་གཟིག་
གཅན་གཟན་གླིང་། ། སྨད་ཀྱི་སྒང་དྲུག་འདབ་ཆགས་བྱ་ཡི་གླིང༌། ཞེས་སྤྱིར་
མཚོ་ཡི་དབུས་སུ་རི་རྒྱལ་ལྷུན་པོ་འདི་རིམ་བཞིན་ཆགས་ཚུལ་གསལ་བོ་བསྟན་
ཡོད་ཅིང་། བྱེ་བྲག་ཏུ་རི་རྒྱལ་ལྷུན་པོའི་རྩེ་མོར་རང་རེའི་མེས་པོ་རྒྱལ་ཁབ་ཀྱི་ལྷོ་
ནུབ་ཏུ་ གནས་ པའི་བོད་ ཁ་ བ་ ཅན་ གྱི་ ཡུལ་ ལྗོངས་ འདི་ཉིད་ཕྱི་རོལ་ཡུལ་གྱི་
འཇིག་རྟེན་ཆགས་ཚུལ་དང་ནང་བཅུད་ཀྱི་སེམས་ཅན་བྱུང་ཚུལ་སོགས་གཞན་
དང་འདྲ་བར་བསྐལ་བ་ཡ་ཐོག་ནས་བྱུང་བར་བྱས་ན། དེང་སྐབས་བོད་ཀྱི་ས་
ཆ་ཁག་ལས་རྙེད་པའི་གནའ་རྫས་རིག་དངོས་སོགས་ལ་བརྟག་དཔྱད་ཀྱི་འབྲས་
བུ། ལུང་དང་རིག་པའི་གནོད་པ་མེད་ཅེས་མགྲིན་པ་གཟེངས་སུ་བཏེགས་ནས་
སྨྲ་བའི་སྤོབས་པ་མཆིས་སོ། ། ད་དུང་བོད་ཀྱི་ས་ཆ་ནི་འཇིག་རྟེན་འདིར་ཆགས་
སྔ་ཞིང་དེང་དུས་གོ་ལ་ཧྲིལ་པོ་འདི་ཉིད་གྲུབ་བྱེད་ཀྱི་རྒྱུ་ཆ་གཙོ་བོ་ཞིག་ཡིན་ཚུལ་
ད་ལྟ་ཚན་རིག་གི་ལྟ་བ་དང་གཉིས་སུ་མེད། དེ་བཞིན་བོད་དང་བཅས་པའི་
ཡུལ་ཆེན་རི་བདུན་མཚོ་བདུན་གྱི་བསྐོར་བའི་རི་ཡི་རྒྱལ་པོ་རི་རབ་ལྷུན་པོའམ་
གླིང་ཕྲན་བརྒྱད་ཀྱི་གནས་ཡུལ་འདི་ཉིད་ཐོག་མར་ཆུས་ཁེངས་ནས་རྒྱ་མཚོ་ཆེན་
པོ་ཞིག་ཡིན་ལ་ཉིན་མཚན་གྲངས་མེད་དུ་རླུང་གིས་བསྐྱོད་པའི་རྡུལ་དྲི་ལ་བརྟེན་
ནས་གོ་ལའི་ཡང་རྩེར་སྐམ་ས་ཆེན་པོ་འདི་ཉིད་རིམ་བཞིན་བྱུང་བར་བོད་ཆེན་



པོའི་ཡུལ་ཁམས་གྲུབ་ནས། སྟོད་མངའ་རིས་ཀྱི་ཆ་ནི་གླང་ཆེན་དང་རི་དྭགས་
ཀྱི་ཡུལ། བར་དབུས་ གཙང་ གི་ ཆ་ ནི་ རི་དྭགས་དང་སྤྲེའུ་ཡུལ། སྨད་མདོ་
ཁམས་ཀྱི་ཆ་ནི་སྤྲེའུ་དང་འདབ་ཆགས་ཀྱི་ཡུལ། ཞེས་སྟོད་མངའ་རིས་ཀྱི་ཡུལ་
ལྗོངས་སུ་ཐོག་མར་ས་ཁམས་དང་གནམ་གཤིས་ཀྱི་དྲོ་གྲང་དེ་གླང་ཆེན་དང་རི་
དྭགས་འཚོ་སྡོད་གནས་པའི་ནགས་རི་དང༌། རྫ་རི། སྤང་རི། གཡའ་རི་དང་
འདམ་རྫིང་ལས་གྲུབ་པ་དང༌། བར་དབུས་གཙང་གི་ཡུལ་དུ་ས་ཁམས་དང་
གནམ་གཤིས་ཀྱི་དྲོ་གྲང་དེ་ལས་ཆ་རྐྱེན་བཟང་བ་མ་ཟད་བྲག་རི་དང་ནགས་རི་
དག་ལ་གཅཁྲེ་གཟན་དང་སྤྲ་སྤྲེལ་བཅས་འཚོ་གནས་བྱེད་པའི་ཞིང་ལ་ཆུ་འདྲེན་
པའི་ས་ཤུར་ལྟར་ཆགས་པ་དང་། སྨད་མདོ་ཁམས་སྒང་དྲུག་གི་ལྗོངས་སུ་རི་
དྭགས་གཅན་གཟན་དང་འདབ་ཆགས་བྱ་ཡི་འཚོ་སྡོད་བྱེད་པའི་རི་ཀླུང་ཀུན་ཏུ་
རྩྭ་དང་རྩི་ཤིང་སྣ་མིན་སྣ་ཚོགས་ ཀྱིས་ རབ་ ཏུ་བརྒྱན་པའི་ཞིང་ལྟ་བུའི་ཡུལ་
བཅས་བོད་དང་བོད་ཆེན་པོའི་ཡུལ་མཆོག་འདི་ཉིད་གྲུབ་བོ། ། དེས་ན་གནའ་
སྔ་མོའི་འཇིག་རྟེན་ཐོག་མར་ཆགས་ནས་བོད་ཀྱི་ས་ཆ་འདི་དག་ཚ་བ་ཆེ་ཞིང་རྩི་
ཤིང་འཛོམས་པའི་རོང་ཁག་ཅིག་ལས་དེང་སང་ས་ཁད་མཐོ་ལ་གནམ་གཤིས་
གྲང་ཤོས་ཤིག་ཏུ་འགྱུར་བའང་སྣོད་བཅུད་ཀྱི་དངོས་པོ་ཐམས་ཅད་འདུས་བྱས་
ལས་གྲུབ་པས་མི་རྟག་པ་དང་སྐད་ཅིག་མའི་རང་བཞིན་ཞིག་ཡིན་པས་འཇིག་
རྟེན་ཆགས་པའི་འཕོ་འགྱུར་ཞིག་རེད། བཅོམ་ལྡན་རལ་གྲིས་མཛད་པའི་སྡོམ་
པ་བརྒྱན་པའི་མེ་ཏོག་ལས། ཡུལ་དབུས་དང༌། མཐའ་འཁོབ་ཀྱི་ས་མཚམས་
ནི། ཤར་དུ་ལི་ཁ་ར་ཤིང་འཕེལ་བ་དང༌། ལྷོར་དུམ་བུའི་ཆུ་རླུང་དང་། ནུབ་
ཏུ་བྲམ་ཟེའི་གྲོང་ཀ་བ་དང་། བྱང་དུ་ཤི་རའི་རི་མུན་པ་ཅན་གྱི་བཅད་པ་རྣམས་
སོ། ། ཤར་ན་རྒྱ་ནག་དང༌། ཁྲི་བརྟན། ལྷོ་ན་རྒྱ་གར་དང་ཁ་ཆེ་གཉིས། ནུབ་
ན་སྟག་སྡེ་དང་གཟིག་འཕེན་གཉིས། བྱང་ན་ཁྲོམ་དང་གེ་སར་གཉིས། དབུས་



ན་བོད་ཡུལ་གངས་ཀྱི་ར་བ་དགུ་ཟེར་ཏེ། འཛམ་བུ་གླིང་གི་ས་ཚད་ཀྱི་ལྟེ་བ།
བོད་གངས་ ཅན་འདི་ཡིན་པར་འདོད་པ་ནི། ས་ མཐོ། རི་མང་། གངས་
ཆགས་ཆུ་བོ་ཐམས་ཅད་འདི་ནས་ཕྱིའི་མཐའ་རྣམས་ལ་འབབ་པའི་ཕྱིར་གྱི་འདི་
ཉིད་སའི་གོ་ལ་ཧྲིལ་བོ་འདི་ཉིད་ཀྱི་དབུས་སམ་ལྟེ་བ་ཡིན་པར་འདོད་དོ། །
ཞེས་གསུངས་པ་དང་། བོད་ཀྱི་ལོ་རྒྱུས་སྤྱི་དོན་པདྨ་རཱ་གའི་ལྡེ་མིག་ལས། ལོ་
རྒྱུས་ཡུན་རིང་དང་ལྡན་པའི་འཇིག་རྟེན་ཡང་རྩེའི་ཐོག་གི་གངས་རིའི་ལྗོངས་སུ་
ཡུལ་གྲུ་ཆེན་པོ་འདི་ནི་ཤར་ཕྱོགས་སུ་རྒྱ་ནག་དང་། ལྷོར་རྒྱ་གར། ནུབ་ཏུ་པ་
ཀི་སི་ཐན། བྱང་ཕྱོགས་སུ་ལི་ཡུལ་རྣམས་ཀྱི་ས་མཚམས་དང་འབྲེལ་ཞིང་། ས་
ཁད་ཀྱང་ཤར་ལྷོ་གཉིས་ཀྱི་ཕྱོགས་སུ་དམའ་བ་དང་། ནུབ་བྱང་གཉིས་སུ་མཐོ་
བ། ཞེས་དང༌། བོད་ཀྱི་ཡུལ་དུ་གཞན་ལས་ཁྱད་དུ་འཕགས་པའི་དགེ་མཚན་
ཡང་། ས་ཁམས་དྭངས་ལ་མཁའ་དབུགས་གཙང་བའི་ས་ཁུལ་ཞིག་ཡིན་པས་
རང་བྱུང་གི་འཇིགས་པ་དང་རིམས་ནད་སོགས་མིའི་ཚེ་སྲོག་ལ་གནོད་པའི་རྐྱེན་
ངན་དག་གཞན་ཡུལ་ལས་ཉུང་བར་མ་ཟད། འཛིན་མའི་ཡོངས་ སུ་ གསེར་
དངུལ་ཟངས་ལྕགས་སོགས་རིན་པོ་ཆེའི་གཏེར་ཁ་ཆེ་ཕྲ་དཔག་ཏུ་མེད་པ་འབྱུང་
བ་དང་། རྩི་སྨན་དང༌། ཐང་སྨན། ཤིང་སྨན། སྔོ་སྨན་སོགས་ནད་རིགས་
བཞི་བརྒྱ་རྩ་བཞི་རྨང་ནས་ བཟློག་ པའི་སྨན་རྩྭ་ རིགས་ཡོད་དགུ་འཛོམས་པ།
ཙན་དན་དང་སྤོས་དཀར། མཁྲེས་ཤིང་དང་ཐང་ཤིང་། ཤུག་པ་དང་ལྕང་མ།
སྟག་མ་ དང་སྨྱུག་མ་ སོགས་ཚང་ཚིང་ སྟུག་ པའི་ནགས་ ཀླུང་ རབ་ ཏུ་ རྒྱས་ པ།
སྟག་གཟིག་དོམ་དྲེལ་སོགས་གཅན་གཟན་རིགས་མི་འདྲ་བ་དུ་མ་དང་། ཤྭ་བ་
རྒོ་བ་གླ་བ་སོགས་རི་དྭགས་རིགས་མི་འདྲ་བ་དུ་མས་གང་། བྱ་དང་བྱེའུ་སྤུ་
མདོག་སྣ་ཚོགས་ལྡན་པའི་འདབ་ཆགས་རིགས་མི་གཅིག་པ་དུ་མས་ཡོངས་སུ་
གཏམས་པའི་ཡུལ་ལྗོངས་མཆོག་ཏུ་གྱུར་པ་འདི་ཉིད་ཆགས་པ་ཡིན་ནོ། །



གཉིས། ནང་བཅུད་ཀྱི་སེམས་ཅན་ལས་མིའི་འགྲོ་བའམ་
བོད་མི་ཇི་ལྟར་བྱུང་བའི་ཚུལ་བཤད་པ། །
དེར་རླངས་ཀྱི་པོ་ཏི་བསེ་རུ་རྒྱས་པ་ལས། ལར་སྐྱེས་པའི་མིས་རང་གི་སྐྱེ་
རྒྱུད་མ་ཤེས་ན། ནགས་ཁུང་གི་སྤྲེའུ་འདྲ། རང་གི་ཆོ་འབྲང་མ་ཤེས་ན་གཡུ་
འབྲུག་ཟོལ་མ་འདྲ། ཡབ་མེས་ཀྱི་ཆེ་དགེ་ཡིག་ཚང་མ་ཤེས་ན། མོན་ཕྲུག་ཡལ་
པོར་དང་འདྲ་བས་ཞེས་གསུངས་བ་ལྟར་གནའ་སྔ་མོ་ཞིག་ནས་ཡུལ་སོ་སོའི་མི་
རྣམས་ཀྱིས་རང་གི་མེས་པོ་དག་གི་རིགས་རྒྱུད་འབྱུང་ཁུངས་འཚོལ་བར་བཞེད་
སྲོལ་མི་མཐུན་པ་དུ་མ་བྱུང་ཚུལ་སྐོར་ལས། འདིར་ཕྱི་གླིང་ཞི་ལའི་རྒྱལ་ཁབ་ཀྱི་
གནའ་རབས་གཏམ་རྒྱུད་དུ་མི་ནི་ཐོག་མར་ཉ་ལས་འགྱུར་ལྡོག་བྱུང་ཞེས་བཤད་
པ་དང༌། ཨའེ་ཅིའི་རྒྱལ་ཁབ་ཏུ་གནའ་རབས་གཏམ་རྒྱུད་ལས་མི་ནི་ལྷ་ཧ་ནུའུ་
མུའུ་དང་ཧ་ཐའོ་གཉིས་ལས་གསར་སྐྲུན་བྱས་པ་ཡིན་ཞེས་འཁོད་པ་དང༌། མེ་
གླིང་གི་དབྱིན་ཏི་ཨན་པའི་ ལྷ་སྒྲུང་གཏམ་རྒྱུད་ནང་དུ་མི་ནི་ ཐོག་མར་ལྷ་ ས་
བདག་གིས་གསར་སྐྲུན་བྱས་པ་ཡིན་ཞེས་དང༌། རིག་བྱེད་ཀྱི་གཏམ་རྒྱུད་ཞིག་
ལས་འཇིག་རྟེན་གྱི་ཁམས་དང་སེམས་ཅན་དག་ལྷ་དབང་བརྒྱ་བྱིན་དང་ཚངས་
པ་བཅས་ལྷ་འགའ་ཞིག་གིས་ཉིན་གཅིག་ལ་གསར་སྐྲུན་བྱས་ཏེ་ལས་བསྒོ་མཛད་
ཅེས་བཀོད་པ་དང་། རྒྱ་ནག་གི་གནའ་རབས་གཏམ་རྒྱུད་ནང་དུ་མི་ནི་ཐོག་
མར་ལྷ་ མོ་ ཉུས་ ཝ་ ཡིས་ འཇིམ་ པ་ བརྫིས་ནས་ ཕྱིའི་དབྱིབས་ བཟོས་ པ་ དང་།
ཕུད་བཏབ་ནས་འགུལ་སྐྱོད་བྱེད་པ་དེ་ལས་ཐོག་མར་ཆགས་ཞེས་དང༌། རང་
རྒྱལ་འཇང་རིགས་ཀྱི་གཞུང་ལུགས་ སྟོན་པའི་ཆོས་དཔེ་ཞེས་པའི་ནང་དུ་མིའི་
རིགས་འདི་ཐོག་མར་ངང་པས་སྒོ་ང་བསྙལ་བ་ལས་སྐྱེས་པ་རེད་ཅེས་བཤད་སྲོལ་
མི་མཐུན་པ་དེ་དག་ནི་བྱིས་པའི་རྨོངས་བསམ་ཙམ་ལས་ཚན་རིག་གི་ལྟ་བ་དང་



གཞི་ནས་མི་མཐུན་པ་ཞིག་ཡིན་མོད། འོན་ཀྱང་གནའ་རབས་མི་རྣམས་ཀྱིས་
མིའི་རིགས་བྱུང་ཚུལ་འཚོལ་ཞིབ་བྱས་པ་མཚོན་ཡོད་པ་མ་ཟད། གནའ་རབས་
མི་རྣམས་ཀྱིས་རང་བྱུང་ཁོར་ཡུག་ལ་ངེས་འཛིན་བྱས་པའི་ནུས་པའང་གསལ་པོ་
མཚོན་ཡོད། དེ་བཞིན་བོད་ཀྱི་ཡུལ་དུ་མིའི་འགྲོ་བ་བྱུང་ཚུལ་སྐོར་ལ་སངས་
རྒྱས་ཆོས་ལུགས་བོད་དུ་དར་རྒྱས་ཆེར་མ་སོང་བའི་གོང་རོལ་གྱི་བོན་པོའི་ཆོས་
ལུགས་དང༌། རྗེས་སུ་སངས་རྒྱས་ཆོས་ལུགས་ཁོ་ན་ལ་སྦྱར་ནས་བཤད་སྲོལ་
དང་། གནའ་རབས་དམངས་ཁྲོད་ཀྱི་ངག་རྒྱུན་ལས་བྱུང་བའི་བཤད་སྲོལ་ལ་
ཆོས་ཀྱི་ལྷན་སྦྱར་ནས་བཤད་ཚུལ་བཅས་གཙོ་བོ་རིགས་གསུམ་བྱུང་ཡོད་པ་ལས།
དང་པོ་བོད་ཀྱི་གནའ་རབས་བོན་པོའི་ཆོས་ལུགས་ལས་བཤད་ཚུལ་ནི།
རླངས་ཀྱི་པོ་ཏི་བསེ་རུ་ལས། འབངས་ཀྱི་མི་རབས་ལ་འབྱུང་བ་རྣམ་ལྔའི་སྙིང་
པོ་ལས། སྒོ་ང་ཆེན་པོ་གཅིག་ཡོང་བ། ཕྱིའི་སྒོང་ཤུན་ལ། ལྷ་བྲག་དཀར་པོ་
ཆགས། ནང་གི་སྒོང་ཆུ་ལ། དུང་མཚོ་དཀར་མོར་འཁྱིལ། བར་གྱི་སྒོ་ངའི་
དར་ཆ་ལ། རིགས་དྲུག་སེམས་ཅན་ཀུན་ཏུ་གྲོལ། སྒོ་ང་ཕྲུམ་གྱི་བཅོ་བརྒྱད་
ཆགས། སྒོ་ང་བཅོ་བརྒྱད་འབྲིང་བ་དེ། དུང་སྒོང་གཅིག་ཏུ་ཡར་ནས་བྱུང་།
དེ་ནི་སྨོན་པའི་མི་བོ་ལུམ་ལུམ་ཡིན། དེ་ལ་རྣམ་ལྔའི་རིག་པ་མེད་པ། བསམ་
པའི་སེམས་ཡོད་པས། ལྟ་བའི་མིག་དགོས་བསམ་པ་ལ། ཡེ་ཤེས་ཀྱི་སྤྱན་དོད།
དྲི་བཟང་རིག་པའི་ཤངས་དོད། སྒྲ་སྙན་ཚོར་བའི་སྙན་དོད། དུག་ལྔ་གཅོད་
པའི་ཚེམས་དོད། རོ་མྱོང་བའི་ལྗགས་དོད། ས་གཞི་འཁོད་པའི་ ཕྱག་ དོད།
རྫུ་འཕྲུལ་བཞུད་པའི་ཞབས་དོད་པ་བཅས་གང་བསམ་བསམ་ལམ་ལམ་དོད་
བྱུང་བས། ཁོང་རང་གིས་མིང་བཏགས་པ། སྨོན་མི་བསམ་པ། བླུམ་བླུམ་
ལམ་ལམ་དུ་བཏགས་སོ། ། ཞེས་ཐོག་མར་འཇིག་རྟེན་ཆགས་སྐབས་འབྱུང་བ་
ལྔའི་སྙིང་པོ་གཅིག་ཏུ་འདུས་པའི་སྒོ་ང་ཆེན་པོ་ལྟ་བུ་གཅིག་བྱུང་ཞིང་། སྒོ་ང་
10



དེའི་པགས་པ་ལས་ས་གཞི་རི་བྲག་རྩི་ཤིང་བཅས་ཕྱི་སྣོད་ཀྱི་འཇིག་རྟེན་ཁམས་
ཆེན་པོ་ཆགས་པ་དང༌། ནང་གི་སྒོང་ཆུ་སེར་པོ་ལས་རྒྱ་མཚོ་ཆེན་པོ་ཆགས།
བར་གྱི་སྒོ་ངའི་དར་ཆ་ལས་ནང་བཅུད་ཀྱི་རིགས་དྲུག་གི་སེམས་ཅན་རྣམས་བྱུང་
བར་བཤད་དོ། །
གཉིས་པ་སངས་རྒྱས་ཆོས་ལུགས་ཁོ་ནའི་བཤད་ཚུལ་ནི། ཆོས་གཞུང་
མངོན་པ་མཛོད་ལས། འབྱུང་བ་ལྔ་སོ་སོའི་རྡུལ་ཕྲན་མང་པོ་ཕན་ཚུན་འདུས་
པ་ལ་བརྟེན་ནས་རྒྱ་མཚོ་དཀྱིལ་དུ་སྐམ་ས་ཆེན་པོ་སོགས་ཆགས་རྗེས་ལྷ་ཡུལ་
ནས་སེམས་ཅན་ཞིག་ཚེ་འཕོས་ཏེ་མི་ཡུལ་དུ་སྐྱེ་བ་བླངས་པ་ནས་འགྲོ་བ་མིའི་
རིགས་བྱུང༌། ཐོག་མའི་དུས་སྐབས་ཀྱི་མི་རྣམས་ནི་ཕ་མ་མེད་པར་མེ་ཏོག་གི་
ནང་ནས་བརྫུས་ཏེ་སྐྱེས་པ་དང་། ཕོ་མོའི་ཁྱད་པར་མེད་པ། ལུས་ལ་ཤ་དང་
རུས་པ་མེད་པའི་ཤེལ་ལྟར་དྭངས་པ། ལུས་ལས་འོད་འཕྲོ་བས་མཚན་མོ་སྒྲོན་
མེ་མི་དགོས་པ། ནམ་མཁའ་ལ་འཕུར་ནས་འགྲོ་ཐུབ་པ། བདུད་རྩིའི་ཟས་མ་
གཏོགས་ཐ་མལ་གྱི་ཟས་ཟ་མི་དགོས་པ། ཚེ་ལོ་ཁྲི་ཕྲག་མང་པོར་སྡོད་ཐུབ་པ་
བཅས་ཡིན་ཡང་། རྗེས་སུ་རིམ་བཞིན་བསོད་ནམས་ཉམས་ནས་ ས་ ཐོག་ལ་
ཆགས་པའི་ས་ཞག་དང་མ་རྨོས་ལོ་ཏོག་བཅས་ཟོས་པར་བརྟེན་ཤ་དང་རུས་པ་
ཡོད་པའི་ལུས་རགས་པར་གྱུར་ནས་འོད་ཉམས་ཤིང༌། ཕོ་མོའི་དབང་པོ་དོད།
ནམ་མཁའ་འགྲོ་བའི་ནུས་རྩལ་ཡང་ཉམས་ཏེ་ད་ལྟའི་མིའི་དབྱིབས་སུ་འགྱུར་བ་
བྱུང་ཚུལ་དེ་དག་ནི་ཆོས་ལུགས་ཁོ་ནའི་དབང་དུ་གསུངས་པ་ཞིག་ཡིན་ནོ། །
གསུམ་པ་བོད་ཀྱི་གནའ་རབས་ལོ་རྒྱུས་ཐོག་ཕལ་ཆེ་བའི་བཤད་ཚུལ་ནི།
འདིར་རྒྱལ་དབང་ལྔ་པ་ཆེན་པོས་བརྩམས་པའི་བོད་ཀྱི་དེབ་ཐེར་དཔྱིད་ཀྱི་རྒྱལ་
མོའི་གླུ་དབྱངས་ལས། འཕགས་པའི་ཐུགས་རྗེས་རིགས་བསྒྱུར་བའི་སྤྲེའུ་ཞིག་
དང་། འཕགས་མ་སྒྲོལ་མའི་བྱིན་རླབས་ཀྱིས་རི་དྭགས་གཟུགས་བརྙན་བློའི་ཟླ་
11



གཞོན་དྭངས་པའི་ངོས་སུ་ཤར་བའི་བྲག་སྲིན་མོ་གཉིས་བཤོས་པ་ལས་རིགས་
དྲུག་ལས་ཚེ་འཕོས་ པའི་སྤྱོད་ཚུལ་མི་འདྲ་བའི་ཕྲུ་གུ་དྲུག་བྱུང་བ་ཡང་། ཕ་
རིགས་རྣམས་འཆར་སྒོ་མྱུར་ཞིང་སྙིང་རྗེ་ཆེ་བ་ཁོག་གྲིམས་པ་དང་། མ་རིགས་
རྣམས་གདོང་དམར་སྡིག་ལས་ལ་རྔམས་ཤིང་རོ་གྱོང་བ་བྱུང་བ་དེ་དག་ལས་རིམ་
པར་འཕེལ་བས་བོད་མིའི་རྒྱལ་ཁམས་སུ་གྱུར་ཏོ། ། ཞེས་འཕགས་པ་སྤྱན་རས་
གཟིགས་ཀྱི་སྤྲུལ་པ་སྤྲེའུ་ཞིག་དང་རྗེ་བཙུན་སྒྲོལ་མའི་ སྤྲུལ་ པ་ སྤྲེའུ་གཟུགས་
བརྙན་བྲག་སྲིན་མོ་གཉིས་མཉམ་དུ་འཚོ་བ་རོལ་བས་བྱ་སྤྱོད་མི་འདྲ་བའི་སྤྲེལ་
ཕྲུག་དྲུག་སྐྱེས་ནས་རིམ་བཞིན་མིའི་རིགས་རྒྱུད་འཕེལ་བ་ཡིན་གསུངས་པ་དང༌།
ས་སྐྱ་བསོད་ནམས་རྒྱལ་མཚན་གྱིས་བརྩམས་པའི་ལོ་རྒྱུས་རྒྱལ་རབས་གསལ་
བའི་མེ་ལོང་ལས། དེ་ནས་འཕགས་པ་སྤྱན་རས་གཟིགས་དེས། རྫུ་འཕྲུལ་སྟོན་
པའི་སྤྲེའུ་གཅིག་ལ། དགེ་བསྙེན་གྱི་སྡོམ་པ་བྱིན་ནས། བོད་ཁ་བ་ཅན་གྱི་རྒྱལ་
ཁམས་སུ་བསྒོམ་དུ་བཏང་ངོ་། ། དེར་སྤྲེའུ་དེས། བྲག་རོག་པོ་གཅིག་ལ་བསྒོམ་
སྟེ། དེའང་བྱམས་སྙིང་རྗེ་བྱང་ཆུབ་ཀྱི་སེམས་བསྒོམ་པ་དང་། ཆོས་ཟབ་མོ་
སྟོང་པ་ཉིད་ལ་མོས་པ་བྱེད་ཅིང་ཡོད་དུས། ལས་ཀྱིས་མནར་བའི་བྲག་སྲིན་མོ་
ཞིག་དེར་ འོང༌ ནས།! ཆགས་ པ་ འདོད་ པའི་ བརྡ་ མང་ དུ་ བསྟན་ ནས་ སོང་
ངོ༌། ། རྟིང་ལགླེབྲག་སྲིན་མོ་དེ་བུད་མེཁྲུ་ཀྱི་ཆས་ སུ་ བྱས་ཏེ། སྤྲེའུ་ ལ་ ཁྱོད་
དངགླེང་གཉིས་བཟའ་མི་བྱའོཀླཟེར་ནས། སྤྲེའུ་ན་རེ། ང་འཕགས་པ་སྤྱཁྲེ་
རས་གཟིགས་ཀྱི་དགེ་གུསྙེན་ཡིན་པས། ཁྱོད་ཀྱི་ ཁྱོ་བོ་བྱས་ན་ངའི་ སྡོམ་ པ་
འཆོར་བྱས་པས། བྲག་སྲིན་མོ་ན་རེ། ཁྱོད་ངའི་ཁྱོ་བོ་མི་བྱེད་ན་ང་ཚེའི་དུས་
བྱེད་དོ་ཟེར་ནས། སྤྲེའུའི་རྩར་ཉལ་ལོ། ། དེ་ནས་བྲག་སྲིན་མོ་ལངས་ཏེ་སྤྲེའུ་
ལ་འདི་སྐད་ཅེས་ཟེར་རོ། །
ཀྱེ་མ་སྤྲེའུ་རྒྱལ་པོ་ཆེན་པོ་ཁྱེད། །



ཅུང་ཟད་བདག་ལ་དགོངས་ཤིང་གསན་དུ་གསོལ། ། །
བདག་ནི་ལས་ཀྱི་དབང་གིས་སྲིན་མོའི་རིགས་སུ་སྐྱེས། །
འདོད་ཆགས་རྒྱས་པ་ཁྱེད་ལ་ཞེན་ཅིང་ཆགས། །
ཆགས་པའི་དབང་གིས་ཁྱེད་ལ་བསྐོར་ཞིང་གསོལ། །
བདག་ནི་ཁྱེད་དང་ཁྱིམ་ཐབས་མི་བྱེད་ན། །
ཐ་མ་སྲིན་པོ་ཅིཁོ་དང་འགྲོགས་ནས་ཀྱང༌། །
ཉིན་རེ་ལའང་སེམས་ཅན་ཁྲི་རེ་ཁོསོད། །
ནུབ་རེ་ལའངཊསྲོག་ཆགས་སྟོང་ཙམ་ཟ། །
སྲིན་པོའི་ཕྲུག་གུ་དཔག་མེད་སྐྱེས་གྱུར་ནས། །
ཁ་བ་ཅན་གྱི་རྒྱལ་ཁབ་འདི་ཉིད་དུ། །
སྲིན་པོའི་གྲོང་ཁྱེར་དག་ཏུ་གྱུར་ནས་ནི། །
གང་ཡོད་སེམས་ཅན་སྲིན་པོས་ཟ་བར་འགྱུར། །
དེ་བས་བདག་ལ་དགོངས་ནས་ཐུགས་རྗེས་ཟུངས། །
ཞེས་གདུང་ བའི་ སྐད་ ཀྱིས་ མཆི་མ་བྱུང་བས། དེར་བྱང༌ ཆུབ་ སེམས་
དཔའ་སྤྲེའུ་སྙམ་ནས། འདིའི་ཁྱོ་བོ་བྱས་ན་ནི་སྡོམ་པ་འཆོར་ལ། མ་བྱས་ན་ནི་
སྡིག་པ་ཚབས་ཆེ་བར་འདུག་སྙམ་ནས། སྐད་ཅིག་ལ་རི་བོ་པོ་ཏ་ལར་འཕགས་
པའི་དྲུང་དུ་ཕྱིན་ནས་འདི་སྐད་ཅེས་གསོལ་ཏོ། །
ཀྱེ་མ་འགྲོ་བའི་མགོན་པོ་ཐུགས་རྗེ་ཅན། །
བདག་ནི་དགེ་བསྙེན་སྡོམ་པ་སྲོག་བཞིན་བསྲུངས། །
བདུད་རིགས་སྲིན་མོ་ཆགས་པའི་འདུ་ཤེས་ཅན། །
གདུང་བའི་སྨྲེ་སྔགས་སྣ་ཚོགས་བཏོན་གྱུར་ནས། །
བདག་ལ་སྐོར་ཞིང་སྡོམ་པ་འཕྲོག་ཏུ་བྱུང་། །
13



དེ་ལ་ཇི་ལྟར་བྱས་ན་སྡོམ་པ་བསྲུང་། །
བྱམས་མགོན་ཐུགས་རྗེ་ཅན་ཁྱོད་དགོངས་སུ་གསོལ། ། །
ཞེས་གསོལ་བ་བཏབ་པས། འཕགས་པའི་ཞལ་ནས། བྲག་སྲིན་མོའི་
ཁྱིམ་ཐབས་ཁྱོ་བོ་གྱིས་ཤིག་གསུངས། ཇོ་མོ་ཁྲོ་གཉེར་ཅན་དང་། ཇོ་མོ་སྒྲོལ་མ་
གཉིས་ཀྱིས་ཀྱང་ནམ་མཁའ་ནས་དེ་ནི་ཤིན་ཏུ་ལེགས་སོ་གསུང་ངོ༌། ། དེ་ནས་
འཕགས་པས་སྤྲེའུ་དང༌། བྲག་སྲིན་མོ་གཉིས་བཟའ་མིར་བྱིན་གྱིས་བརླབས་
ནས། ཁ་བ་ཅན་འདིར་ཡོན་ཏན་གསུམ་དང་ལྡན་ཏེ། མ་འོངས་པའི་དུས་སུ་
སངས་རྒྱས་ཀྱི་བསྟན་པ་དར་ཞིང་རྒྱས་ལ་ཡུན་རིང་དུ་གནས་པ་དང༌། དགེ་
བའི་བཤེས་གཉེན་རྒྱུན་ཆད་མེད་པར་འབྱུང་བ། རིན་པོ་ཆེའི་གཏེར་ཁ་བྱེ་བ།
ཕན་བདེ་ དང་ དགེ་ལེགས་ ཕྱོགས་ བཅུར་ རྒྱས་ པ་ སོགས་ བྱིན་ གྱིས་ བརླབས་
སོ། ། ཞེས་འཕགས་པ་སྤྱན་རས་གཟིགས་ཀྱིས་སྤྲེའུ་ཞིག་ལ་དགེ་བསྙེན་གྱི་སྡོམ་
པ་གནང་སྟེ་གངས་ཅན་བོད་ཀྱི་ཡུལ་ལྗོངས་སུ་བསྒོམ་དུ་བཏང་བ་དཁྱ་བྲག་སྲིན་
མོ་གཉིས་མཉམ་དུ་བཤོས་བས་རིམ་བཞིན་མི་ལ་འགྱུར་ཚུལ་བཅས་ལྷ་སྒྲུང་གི་
གཏམ་རྒྱུད་ཞིག་ལ་སྦྱར་ཏེ་གསལ་བོ་བཀོད་པ་ད་དུང་ཡང་། དཔལ་འབྱོར་
བཟང་པོས་བརྩམས་པའི་རྒྱ་བོད་ཡིག་ཚང་ཆེན་མོ་ལས། ཁ་བ་ཅན་གྱི་རྒྱལ་
ཁམས་ཆོས་ཀྱི་སྣོད་དུ་མ་གྱུར་པ་དེ་རྣམས་འདུལ་བ་ལ། ཐོག་མར། མི་རུ་
བསྒྱུར་བའི་སྤྲུལ་པ་བཏང་དགོས་པར་འདུག་དགོངས་ནས། སྤྲེའུ་གྱད་ཧ་ལུ་
མནྡ་ཞེས་པ་དེ། འཕགས་པའི་དྲུང་དུ་བྱུང་བ་ལ། ཁྱོད་ཀྱིས་ཁ་བ་ཅན་དུ་
བསྒོམ་ནུས་སམ་གསུངས་པས། ནུས་ཟེར་བ་ལ། དགེ་བསྙེན་ གྱི་ཁྲིམས་ལྔ་
ཕོགས། མི་སྡུག་པ་བསྒོམ་པའི་ཆོས་བརླབས་བཏང་ནས། སྤྲེའུ་དེས། ཁ་བ་
ཅན་གྱི་ཡུལ་དབུས་བྲག་ཆེན་པོའི་རྩེ་ལ་བསྒོམ་པས། དེའི་དྲུང་དུ། བྲག་སྲིན་
མོ་གཅིག་ཉིན་རེ་བཞིན་བྱུང་ནས། མི་ཚངས་པ་སྤྱོད་འདོད་པའི་རྣམ་འགྱུར་སྣ་
14



ཚོགས་དང༌། དེའི་དྲུང་དུ་སྲོག་གཏོང་སའི་ཚུལ་སྟོན་གྱི་འདུག་པས། སྤྲེའུས་
སྙིང་རྗེས་ནི་མ་བཟོད། སྡོམ་པ་ལས་འགལ་ནི་མ་བཟོད་པར། འཕགས་པའི་
དྲུང་དུ་ཕྱིན། རྒྱུ་མཚན་ཞུས་པས། འཕགས་པ་དང་སྒྲོལ་མས་གནང་བ་བྱིན་
ནས། སྤྲེའུ་དང༌། བྲག་སྲིན་མོ་འདོད་པ་སྤྱད་པ་ལ། ཟླ་དགུ་ངོ་བཅུ་ན། ཕ་
མ་མི་འདྲ་སྤུ་དང་། མཇུག་མ་མེད་པ་གཅིག་སྐྱེས་པ། དེ་ནི་ཤ་དམར་པོ་དང་།
ཁྲག་དྲོན་མོ་ལ་ རབ་ ཏུ་དགའ་བ་ཞིག་གོ ། དེ་ནགས་ མ་ བྱ་ཚོགས་ ཅན་དུ།
སྤྲེའུའི་ཁྱུར། ཕས་བསྐྱལ་བས། སྤྲེའུ་མོ་དང་འགྲོགས་ནས། ལོ་གཅིག་ལ་དེ་
འདྲ་བའི་ཕྲུ་གུ་བཞི་བརྒྱར་འཕེལ་ལོ། ། ཞེས་གསུངས་པ་ལྟར་ན་གཙོ་བོ་མིའི་
རིགས་ཀྱི་ ཐོག་མར་འབྱུང་ཁུངས་ནི་སྤྲ་སྤྲེལ་ལས་འགྱུར་ལྡོག་བྱུང་བ་ཧ་ཅང་
གསལ་བོ་མཚོན་ཡོད་ཀྱང་། ལོ་རྒྱུས་དེབ་ཐེར་དེ་དག་ལས་བཤད་པའི་སྤྲེའུ་དེ་
སྤྱན་རས་གཟིགས་ཀྱི་སྤྲུལ་བ་ཡིན་ཚུལ་དང་། བྲག་སྲིན་མོ་དང་ཁྱོ་ཤུག་ཏུ་གྱུར་
པའང་སྤྱན་རས་གཟིགས་ཀྱིས་བཀའ་གནང་བ་དང༌། འབྲུ་རིགས་སྣ་ལྔའང་
སྤྱན་རས་ གཟིགས་ ཀྱིས་ གནང་ བ་ སོགས་ བཤད་ཚུལ་འདི་རིགས་ནི་ཕྱིས་ སུ་
སངས་རྒྱས་ཆོས་ལུགས་པ་དག་གིས་ལྷ་སྒྲུང་ལ་ལས་སྣོན་བྱས་པའི་འབྲས་བུ་ཡིན་
པ་གོར་མ་ཆག འདིར་ གཞན་ངོ་མ་བསྲུང་བ་དང་ཕྱོགས་ སུ་ མ་ ལྷུང་ བར།
ཆོས་ལུགས་ཀྱི་ལྷད་མ་འདྲེས་པར་རྣམ་པ་དྲང་བདེན་གྱི་སྒོ་ནས་སྔོན་བྱུང་ལོ་
རྒྱུས་རྣལ་ མ་ དག་ ལས་ བཤད་ པའི་ སྤྲེའུ་ ཞིག་ ལས་ མིའི་ རིགས་ མཆེད་ ཅེས་
གསུངས་པར་བོད་ཀྱི་རིག་གནས་དང་སྐད་ཡིག་ལ་ཆ་རྒྱུས་དབུལ་བའི་སྐྱེ་བོ་དག་
གིས་བོད་ཀྱི་ལོ་རྒྱུས་དག་ལས་སྤྲེའུ་མི་ལ་འགྱུར་བའི་གཏམ་རྒྱུད་དེར་རྒྱུ་མཚན་
མེད་པའི་བཞད་གད་སློང་ཡང་། དུས་རབས་བཅོ་བརྒྱད་པའི་མཇུག་ཙམ་དུ་ཕྱི་
གླིང་པའི་སྐྱེ་དངོས་རིག་ལ་མཁས་ ཅན་ཞིག་གིས་དངོས་པོ་རིགས་ཀྱི་འབྱུང་
ཁུངས་ཞེས་དུས་དེབ་ལས་མིའི་འབྱུང་ཁུངས་སྤྲ་ཡིན་གསུངས་ནས་རྗེས་མར་
15



རྒྱལ་སྤྱིའི་ཚན་རིག་པ་དག་གིས་གཅིག་ཏུ་ཁ་མཐུན་པའི་ལྟ་ཚུལ་ལ་མིའི་མེས་པོ་
ཐོག་མ་ནི་སྤྲ་ཞེས་པ་ལས་འགྱུར་བྱུང་བ་རེད་ཅེས་བརྒྱ་ཁ་གཅིག་གིས་གཅོད་
ནའང༌། བོད་ཀྱི་ལོ་སྟོང་གཅིག་ལྷག་གི་སྔོན་གྱི་ལོ་རྒྱུས་སྨྲ་བའི་མཁན་པོ་དག་
གིས་བརྩམས་པའི་ལོ་རྒྱུས་ཕལ་མོ་ཆེ་ལས་མིའི་རིགས་ཐོག་མ་སྤྲེའུ་ལས་བྱུང་ཞེས་
བཞེད་པ་གཅིག་མཐུན་བྱུང་ཡོད་ཅིང་། སྤྲ་དང་སྤྲེའུ་རྣམས་ ཐོག་མར་སྲོག་
ཆགས་ཀྱི་རིགས་ཚོགས་ལས་ ཐབས་ཤེས་གང་ཐད་གཞན་ལས་སྔོན་ཐོན་ཞིག་
ཡིན་པ་དེ་དག་ནི། ཡུལ་ཡར་ཀླུང་གཙང་པོའི་ཉེ་འགྲམ་ལྷོ་ཁ་རྩེད་ཐང་ཁུལ་གྱི་
མགོན་པོའི་བྲག་ཕུག་ སོགས་ སུ་ གནས་ བཅས་ཏེ་འཚོ་བར་སྤྱོད་ པ་ལས་ རིམ་
བཞིན་དུས་དང་གནམ་གཤིས་ཀྱི་འགྱུར་ལྡོག་ལ་བརྟེན་ནས་སྤྲ་ཕྲུག་གམ་སྤྲེའུ་དེ་
དག་ཕྱིས་སུ་སྤུ་བྱི་ཞིང་རྔ་མ་མེད་པར་སོང་ནས་ད་ལྟའི་མིའི་དབྱིབས་འདི་རིམ་
བཞིན་དོད་པ་མ་ཟད། འཚོ་བའི་དགོས་མཁོ་སོགས་དང་བསྟུན་ནས་ཕན་ཚུན་
བརྡ་སྦྱར་ཆེད་སྐད་ཆ་སྨྲ་ཤེས་ཤིང་དོན་གོ་བ་གྱུར་ནས་མིའི་རིགས་རྒྱུད་འདི་
ཉིད་མཆེད་པས་སེ་རྨུ་ལྡོང་དང་དབྲ་འབྲུ་སྟོང་ཞེས་རུས་དྲུག་གི་རྩ་བའི་རྒྱུད་དེ་
བྱུང་བའོ། ། དེས་ན་སྤྲ་དང་སྤྲེའུ་གཉིས་ཆེ་ཆུང་གི་དབྱེ་བ་ཙམ་ལས་སྲོག་ཆགས་
གཅིག་ཡིན་པ་རྒྱུ་མཚན་མང་དུ་སྨྲ་ཅི་དགོས་ལགས། དཔེར་ན། བོད་སྐད་ཀྱི་
ཐ་སྙད་ལས་བ་དང་བེའུ། རྟ་དང་རྟེའུ། བྱ་དང་བྱེའུ། མི་དང་མིའུ་བཅས་ལ་
རིགས་འགྲེས་བྱས་ཏེ་དོན་ཤིན་ཏུ་གསལ་བོར་རྟོགས་ཐུབ་བོ། ། དེའང་བོད་
མིའི་རིགས་ རྒྱུད་ འབྱུང་ཁུངས་སྤུ་དང༌རྔ་མ་མེད་པའི་སྤྲ་སྤྲེལ་དེ་དག་མི་ལ་
འགྱུར་ནས་ཐོག་མར་ཁོ་ཚོའི་སྤྱི་ཚོགས་ནང་དུ་གྲལ་རིམ་གྱི་དབྱེ་བ། གཉེན་
དང་དགྲའི་དབྱེ་བ་སོགས་གང་ཡང་མེད་པར་སྤྲ་མི་ཐམས་ཅད་ཐོབ་དབང་འདྲ་
མཉམ་གྱི་སྒོ་ནས། བཅུ་ཚོ་ཁ་ཤས་ཁྱུ་ཤོག་རེ་བྱས་ཏེ། རི་བོའི་རྩེ་ཞོལ་དང༌།
ཆུ་ཀླུང་གི་ཉེ་འགྲམ། ནགས་ཀླུང་ཞིང་ཐང་སོགས་སུ་གནས་མལ་བྱས་ཏེ་དབྱུག་



པ་དང་རྡོ་ལས་བཟོས་པའི་ལག་ཆ་ཙམ་ལ་བེད་སྤྱད་ནས། རི་དྭགས་རྔོན་པ་
དང་། ཤིང་འབྲས་ལོ་མ་སོགས་ལ་བརྟེན་ནས་འཚོ་བ་རོལ་བཞིན་ཡོད། དེ་
ནས་རིམ་གྱིས་འཚོ་བའི་རེ་འདུན་ཇེ་རྒྱས་སུ་སོང་གཤིས་ཡར་ཀླུང་གཙང་པོའི་
རྒྱུད་ཀྱི་ཟོ་དུང་གི་ས་ཁུལ་སོགས་སུ་ས་ཞིང་རྐོ་འདེབས་ཀྱི་ལས་ཀའི་འགོ་ཚུགས་
ཏེ་བུ་ཚ་ཕྱི་མ་རྣམས་སོ་ནམ་གྱི་ལས་ལ་ཞུགས་ཏེ་ཞིང་ལས་ཀྱི་སྲོལ་དར། ད་ལྟ་
འགྲོ་བ་མིའི་ས་ཞིང་ཐོག་མ་ཞེས་ཡོངས་སུ་གྲགས་པ་བཞིན་ནོ། ། དེ་ལྟར་བསྐལ་
བ་ཡ་ ཐོག་ གདོད་མའི་སྤྱི་ཚོགས་ཀྱི་འཚོ་བ་དེ་ལོ་ གྲངས་འབུམ་ཕྲག་མང་པོ་
བརྒྱུད་ནས་ཡུན་རིང་ཞིག་ལ་རང་བྱུང་ཁམས་དང་འཐབ་རྩོད་བྱས་ཏེ་ཉམས་
མྱོང་མང་པོ་བསགས་ཡོད་པར་བརྟེན། རིམ་བཞིན་ཐབས་ཤེས་དང་ལག་རྩལ་
ལ་ཡར་རྒྱས་བྱུང་བས་རྡོ་ཆས་རུས་ཆས་སོགས་ཡོ་བྱད་རིགས་མི་འདྲ་བ་མཛེས་
ཆ་དང་ལྡན་པ་མང་པོ་གསར་བཟོ་ཤེས་པ་མ་ཟད། ཕོ་མོ་དང་ལོ་གྲངས་དག་ལ་
བརྟེན་ནས་ལས་བགོ་བྱས་པ་དང་། ཆར་རླུང་སོགས་འགོག་པའི་ཐབས་རྩྭ་ཤིང་
གི་སྤྱིལ་བུ་དང་ལྤགས་པའི་སྦྲ་གུར་སོགས་ལ་གནས་བཅས་ཏེ། ཐམས་ ཅད་
མཉམ་དུ་འདུས་ནས་འཚོ་བ་སྐྱེལ་ཀྱིན་ཡོད། དེ་ནས་རིམ་བཞིན་རི་དྭགས་རྔོན་
པ་ཙམ་མ་ཟད་རྟ་དང་ར། ལུག ནོར་རྣམས་སྒོ་ཕྱུགས་སུ་བཀུག་ནས་མིའི་
ཁུར་མ་དགོས་པ་སྐྱེལ་འདྲེན་བྱེད་པ་དང་ཞིང་འབྲོག་གི་ལས་སྒོ་སྤེལ་བས་མིའི་
འཚོ་བ་ཇེ་རྒྱས་སུ་བྱུང་ཞིང་། ཐོན་རྫས་གསོག་འཇོག་བྱས་པས་དབུལ་ཕྱུག་གི་
དབྱེ་བ་བྱུང་སྟབས་དཔོན་གཡོག་གྲལ་རིམ་གྱི་རིགས་ཕྱེ་སྟེ་བསྐལ་བ་ཡ་ཐོག་གི་
གདོད་མའི་སྤྱི་ཚོགས་ཀྱི་དབང་བསྒྱུར་གྲལ་རིམ་གྱི་ཚོ་བ་དག་ཆགས་ནས་བཟུང་
ཕན་ཚུན་གཡུལ་འགྱེད་པ། ཚོ་བ་གཅིག་གིས་གཅིག་ལ་དབང་བསྒྱུར་བྱེད་ཅིང་
འོག་སྡེ་མངའ་འབངས་མང་ཉུང་དང་ནུས་ཤུགས་དྲག་ཞན་གྱི་སྒོ་ནས་ བྲན་
གཡོག་ལམ་ལུགས་ཀྱི་སྤྱི་ཚོགས་དེ་རང་བཞིན་དུ་ཆགས་ཚུལ་གསལ་བོར་བཀོད་
17



ཡོད་ཅིང་། དེར་བསྡུས་ཏེ་བཤད་ན་ཚལ་བ་ཀུན་དགའ་རྡོ་རྗེས་བརྩམས་པའི་
དེབ་ཐེར་དམར་པོ་ལས། བོད་ཀྱི་ཡུལ་འདིར། དང་པོ་མི་མེད་དེ། མི་མ་ཡིན་
དུ་མས་གང་བར་གྱུར་པ་ལ། སྲིད་པ་ཆ་མཁན་རྗེས་དབང་བྱས་སྐད། དེ་ནས་
རིམ་གྱིས་དམུ་རྗེ་བཙན་པོ། བདུད་པོ་མ་ཏྲང་རུ་ཏྲ། སྲིན་པོ་ཡ་ཀྵ་དེ་བ། ཀླུ་
རྒྱལ་གང་བ་རྣམས་ཀྱིས་དབང་བྱས། དེ་ནས་སྤྱན་རས་གཟིགས་ཀྱི་སྤྲུལ་པ་སྤྲེའུ་
བྱང་ཆུབ་སེམས་དཔའ་དང༌། སྒྲོན་མའི་སྤྲུལ་པ་བྲག་སྲིན་མོ་ལས། བོད་ཀྱི་མི་
རྣམས་བྱུང་སྟེ། མ་སངས་སྤུན་དགུ། རྒྱལ་ཕྲན་ཉི་ཤུ་རྩ་ལྔ། རྒྱལ་ཕྲན་བཅུ་
གཉིས། རྒྱལ་ཕྲན་སིལ་མ་བཞི་བཅུས་རིམ་གྱིས་དབང་བྱས་སྐད་དོ། ། ཞེས་
བསྐལ་བ་ཡ་ཐོག་གི་མིའི་རིགས་རྣམས་སྲོག་ཆགས་དང་ཁ་བྲལ་མ་ཐག་ཡིན་པས་
ལུས་པོ་ཆགས་ཚུལ་ཐད་སྤྲ་སྤྲེལ་གྱི་ཁྱད་ཆོས་མང་པོ་ཞིག་བསྡད་ཡོད་པས་དེང་
དུས་ཀྱི་མི་དང་མི་འདྲ་བར་ཤ་ཟ་སྲིན་པོ་དང་ཆ་འདྲ་བའི་སྤྱོད་ཚུལ་ལ་བརྟེན་མི་
མ་ཡིན་པའི་སྤྲ་སྤྲེལ་གྱི་རིགས་ལས་བོད་མི་རྣམས་ཐོག་མར་བྱུང་ཚུལ་དེ་དག་
ཀུན་དེང་གི་ཚན་རིག་ལ་བརྟེན་ནས་མིའི་རིགས་ཀྱི་བྱུང་འཕེལ་ལོ་རྒྱུས་དང་ཡུལ་
ཕྱོགས་འགའ་ཞིག་ལས་སྔ་དུས་ཀྱི་མི་མ་སྦྲའི་འགྱུར་རྡོ་རྙེད་པར་ཧ་ཅང་དོན་
མཐུན་ཆེ་བ་རེད་སྙམ་མོ། །
གསུམ། བོད་ཅེས་བྱ་བའི་ཐ་སྙད་བྱུང་ཚུལ་
སྐོར་མདོ་ཙམ་བཤད་པ།
སའི་གོ་ལའི་རྩེ་མོར་གནའ་བོ་ཞིག་ནས་འཚོ་སྡོད་བྱེད་པའི་རང་ཅག་གི་
ཡུལ་འདི་ལ་བོད་ཅེས་འབོད་པའི་ཐ་སྙད་དེ་ཇི་ལྟར་བྱུང་བའམ། དེའི་གོ་དོན་
གང་ཡིན་སྐོར་ལ། སྔོན་བྱུང་བོད་ཀྱི་ལོ་ རྒྱུས་ཆོས་འབྱུང་སོགས་ལས་འགྲེལ་
བཤད་གསལ་བོ་འཁོད་པ་ཞིག་མཐོང་བར་ཤིན་ཏུ་དཀའ་ཡང་། ཉེ་རབས་བོད་



ཀྱི་ལོ་རྒྱུས་སྨྲ་བ་མཁས་དབང་དགེ་འདུན་ཆོས་འཕེལ་གྱིས་མཛད་པའི་དེབ་ཐེར་
དཀར་པོར་གཞི་བྱས་ཏེ་དེང་རབས་བོད་ཀྱི་ལོ་རྒྱུས་མཁན་པོ་དག་གིས་བཀའ་
དྲིན་ལས་དཔྱད་པའི་ཡིག་རིགས་འགའ་ཞིག་བདག་གིས་དངོས་སུ་འཇལ་རྒྱུ་
བྱུང་བས། འདིར་ལོ་རྒྱུས་དེ་དག་ལས་བརྗོད་དོན་ལྟར་ན། བོད་ཀྱི་མཁས་པ་
སྔ་མ་དང་རྒན་རབས་ཕལ་ཆེར་གྱིས་རྒྱ་གར་བ་རྣམས་ཀྱིས་རང་ཅག་རྣམས་ལ་
བྷོ་ཊ་ཞེས་འབོད་པ་དེ་ལས་བོད་ཅེས་པའི་མིང་བྱུང་བར་དགོངས་ཀྱང་། འོན་
ཏེ་ཁོང་རྣམས་ཀྱིས་བཞེད་པ་དེ་བོད་ཅེས་པའི་མིང་འདིའི་ཡིག་གཟུགས་ཀྱི་ཡོང་
ཁུངས་བྱས་ན་ཅུང་ཟད་རྣ་བར་འགྲོ་སྲིད་ཀྱང་། མིང་དངོས་ཀྱི་ཐོག་མ་རྒྱ་གར་
སྐད་ལས་བྱུང་བར་བྱས་ན་གནས་ལུགས་དངོས་དང་མཐུན་དཀའ་སྟེ། དེབ་
དཀར་ལས། དེ་ཡང་རང་རེའི་ཡུལ་འདི་ལ་ཆེས་སྔ་མོ་ཞིག་ནས། རང་སྐད་དུ་
བོད་ཀྱི་ཡུལ་ཞེས་བྱ་བར་གྲགས། རྒྱ་གར་བ་རྣམས་ཀྱིས་རང་རེའི་མི་རིགས་
འདི་ལ་བྷོ་ཊ་བྱ་བར་འབོད། དེ་ནི་གནའ་དུས་ཀྱི་ཀློག་ལ་བོད་ཅེས་བརྗོད་ཚེ་བོ་
དང་ད་སྒྲ་གཉིས་ཀ་གསལ་བོར་འཐོན་པའི་དབང་གིས། བོད། བྷོད། བྷོ་ཊ།
ཞེས་རིམ་གྱིས་འགྱུར་ནས། དོན་ལ་བོད་བྱ་བའི་ཚིག་འདི་ག་རང་རྒྱ་སྐད་དུ་
ཕར་ལ་ ཟུར་ཚག་ པ་ ཡིན་གྱི། རྒྱ་གར་ བས་ཚུར་ བཏགས་ པ་ ཞིག་ མིན་པར་
སེམས། ཞེས་ལེགས་པར་གསུངས་པ་བཞིན་བོད་ཅེས་པ་ནི་བོད་མིས་རང་གི་
ཡུལ་ལ་བཏགས་པའི་མིང་དེ་གཞན་གྱི་སྐད་ལ་ཕར་ཟུར་ཆག་པ་འབའ་ཞིག་ལས།
རྒྱ་གར་སོགས་ཡུལ་གཞན་གྱི་མིས་ཚུར་བཏགས་པ་ཞིག་རྩ་ནས་མ་ཡིན་པ་བཅས་
མིང་དངོས་ཀྱི་འབྱུང་ཁུངས་ནི་ཐོག་མ་བོད་རང་གི་སྐད་ལས་གྲུབ་པར་གསལ་
བོར་བསྟན་ཐུབ། ཡང་དེབ་ཐེར་དཀར་པོ་ལས། རྣམ་པ་གཅིག་ཏུ་ན་དོན་ཅི་
ཡང་བཤད་དུ་མེད་པའི་འདོད་རྒྱལ་ཙམ་ཡིན་པའང་སྲིད། ཅེས་ཐོག་མར་བརྡ་
མཁན་ཞིག་ གིས་ རྒྱུ་མཚན་ཅི་ཡང་མེད་པར་མཐོ་སྒང་འདིར་ གནས་ པའི་མི་
19



རིགས་ལ་བོད་ཅེས་འདོད་པའི་དབང་གིས་མིང་ཙམ་བཏགས་པའམ། ད་དུང་
དེབ་དཀར་ལས། རྗེ་གཉའ་ཁྲི་བཙན་པོ་སོགས་ལ་བོད་དེ་དང་སྤུར་རྒྱལ་ཞེས་
འབོད་པ་དེ་ཡང་། ཡོངས་གྲགས་ཀྱི་བསམ་འཁྱེར་ལྟར་ན། ཡུལ་གྱི་མིང་རྗེ་ལ་
ཐོགས་པ་ལྟར་སྣང་མོད་ཀྱི། དོན་དུ་རྒྱལ་པོའི་མཚན་ཡུལ་ལ་ཐོགས་པ་སོགས་
ཀྱང་སྲིད་དོ། ། ཞེས་གསུངས་པ་དང་། ཡང་དེབ་དཀར་ལས་གཡུང་དྲུང་བོན་
རྣམས་ཀྱི་བཞེད་པ་ལྟར་ན། ཐོག་མར་བོན་གྱི་ཡུལ་ཞེས་གྲགས་པ་ལ་རྗེས་སུ་
བོད་ཀྱི་ཡུལ་ཟུར་ཆག་པ་ཡིན་ནོ་ཞེས་ཟེར་རོ། ། བོད་དང་བོན་གཉིས་དོན་
གཅིག་ཡིན་ཟེར་བ་འདི་ངེས་པར་བཞད་གད་སློང་བའི་གཏམ་དུ་སྣང་མོད་ཀྱི།
ཅུང་ཟད་ཅིག་བསམ་དགོས་པ་ཡང་ཡོད་དེ། དེ་ཡང་རྗེ་གནམ་རི་སྲོང་བཙན་
ཡན་ཆོད་ལ། འདི་ཡུལ་གང་པོ་ན་གཡུང་དྲུང་བོན་གྱི་ཆོས་ལུགས་འབའ་ཞིག་
དར་བས། མིང་དེ་སྐད་གྲགས་ཀྱང་ཡ་མཚན་རྒྱུ་ཆེར་མེད་ལ། རྒྱ་ནག་ པ་
རྣམས་སྔོན་དུས་སུ་བོད་ཡུལ་ལ་ཐོན་གྱི་ཡུལ་ཞེས་འབོད་པ་ཡང་བོན་བྱ་བའི་སྒྲ་
དང་ཤིན་ཏུ་ཉེ་བས་སོ། ། དེར་མ་ཟད་གནའི་ཐ་སྙད་ལ་རྗེས་འཇུག་གི་ད་དང་
ན་གཉིས་ཕན་ཚུན་བརྗེས་པ་ཡང་ཤིན་ཏུ་མང་སྟེ། དཔེར་ན། བཙན་པོ་དང་
བཙད་པོ། ཆུན་པོ་དང་ཆུད་པོ་ སོགས་རེས་མོས་སུ་བྲིས་པ་བཞིན་བོན་དང་
བོད་གཉིས་ཀ་ཡང་ཕན་ཚུན་བརྗེ་སྲིད་པས་སོ། ། ཞེས་བོད་ཅེས་པ་བོན་པོ་དང་
འབྲེལ་བ་ཡོད་པས་བོན་མིང་ལས་བོད་བྱུང་ཚུལ་བཤད་པ་བཅས་དཔྱད་གཞིར་
འདོན་གནང་ལེགས་པར་མཛད་པ་ལས། ཚིག་ཐག་ད་དུང་བཅད་གནང་མེད་
པ་ནི་དོན་གྱི་མཁས་པའི་དགོངས་གཞི་ཡི་རངས་སྐྱེ་འོས་པ་ཞིག་ཏུ་མངོནཀླུ !
དེང་སྐབས་ལོ་རྒྱུས་མཁན་རྒྱལ་མོ་འབྲུག་པས་བོད་ཀྱི་ལོ་རྒྱུས་གླེང་བའི་གཏམ་
ལས། བོད་ཅེས་པའི་མིང་དེ་དོན་དམ་དུ་ཇི་ལྟར་བྱུང་ཞེ་ན། དེ་ཡང་ཏུན་ཧོང་
ནས་ཐོན་པའི་བོད་ཀྱི་ལོ་རྒྱུས་ཡིག་ཆའི་རྒྱལ་ རབས་རིམ་བྱུང་གི་མིང་ཞེས་བྱ་
-



བའི་ལེའུར། བོད་ཀྱི་རྒྱལ་རབས་དང་རྗེ་གཉའ་ཁྲི་བཙན་པོ་བྱོན་ཚུལ་བརྗོད་
སྐབས། འོ་ལྡེ་སྤུ་རྒྱལ་ཏེ་གཉའ་ཁྲིས་རྒྱལ་ཕྲན་སིལ་མ་བཅུ་གཉིས་དབང་དུ་
བསྡུས་རྗེས་བོད་ཀ་གཡག་དྲུག་གི་རྗེར་གཤེགས་སོ་ཞེས་འཁོད་པ་དང་། རྒྱལ་
པོ་བཀའི་ ཐང་ཡིག་ ཏུའང༌། དེ་ ནས་ མ་ སངས་ སྤུན་དགུས་ དབང་བྱས་ཏེ།
ཡུལ་མིང་བོད་ཁམས་གཡག་དྲུག་བྱ་བར་བཏགས། ཞེས་དང་ཡང་ཁུ་སྟོན་གྱི་ལོ་
རྒྱུས་ཆེན་མོ་བྱ་བར། བདུན་པ་མ་སངས་རུས་དགུས་དབང་བྱས་ཏེ། ཡུལ་གྱི་
མིང་ནི་བོད་ཁ་ཉ་དྲུག་ཟེར་ཞེས་གསལ་བོར་བཀོད་པ་རྣམས་སྒོ་མཐུན་པ་བཞིན།
སྔོན་གཉའ་ཁྲི་བཙན་པོ་ཐོག་མར་རྗེ་རུ་བྱོན་དུས་བོད་ཀ་གཡག་དྲུག་ཅེས་པའི་
རྒྱལ་ཕྲན་ནམ་ཚོ་བ་ཆེན་པོ་ཞིག་ཡོད་པའི་རྒྱལ་པོ་བྱས་ནས་དབང་བསྒྱུར་བར་
བརྟེན། རིམ་གྱིས་དེའི་གདུང་རྒྱུད་སྤུར་རྒྱལ་བཙན་པོའི་སྲིད་དབང་ཡུལ་གྲུ་
གཞན་དུ་རྒྱ་བསྐྱེད་པར་གྱུར་པས། ཡུལ་ཉི་ཚེ་བ་བོད་ཀ་གཡག་དྲུག་གི་བོད་
ཅེས་པའི་མིང་དེའང་ཁྱབ་ཇེ་ཆེར་སོང་ནས་མཐར་སྤུར་རྒྱལ་བོད་ཀྱི་ཆབ་འོག་ཏུ་
འདུས་པའི་བོད་མི་རིགས་སྤྱིའི་མིང་དུ་འཇགས་པར་མངོན་ནོ། ། ཡང་དེང་གི་
མཁས་པ་ལ་ལས་བོད་ཅེས་པའི་མིང་འདི་ལྷ་སའི་ཁ་སྐད་དུ་རོང་མ་འབྲོག་ཟེར་
བ་ལ་བོད་མ་འབྲོག་ཅེས་འབོད་ཚུལ་ཡོད་པ་ཁུངས་བཙལ་ནས། བོད་ཅེས་པའི་
མིང་ལ་རོང་ངམ་ཞིང་ལས་བྱེད་པའི་གོ་དོན་ཡོད་པར་བཤད་ཀྱང་། འོན་ཏེ་
བོད་ཅེས་པར་ཐོག་མར་སྒྲ་བཤད་དེ་འདྲ་ཡོད་མིན་འདི་ཙམ་གྱིས་ཁ་ཚོད་གཅོད་
དཀའ་བས། དེ་ཡང་དེབ་དཀར་དུ་རྣམ་པ་གཅིག་ཏུ་ན་དོན་ཅི་ཡང་བཤད་དུ་
མེད་པའི་འདོད་རྒྱལ་ཙམ་ཡིན་པའང་སྲིད་ཅེས་གསུངས་པ་བཞིན་བོད་ཅེས་
པའི་མིང་འདི་འདོད་རྒྱལ་དུ་བཞག་ནས་བོད་ཀ་གཡག་དྲུག་བྱ་བའི་མིང་ལས་
ཐོགས་པར་བཤད་ན་ལོ་རྒྱུས་ཀྱི་ གནས་ཚུལ་དངོས་དང་མཐུན་སྙམ། ཡང་
སྐབས་འགར་ཁ་བ་ཅན་དང་གངས་ཅན་པ་ཞེས་མིང་ཅི་རིགས་ཤིག་བརྗོད་པ་ནི་
21



དེ བ་དཀར་མཁན་པོས་བཀྲལ་བ་བཞིན་ཡུལ་མིང་ཁྱད་ཆོས་ ཅན་ གྱི་སྟེང་ལ་
བདག་སྒྲ་སྦྱར་བས་གང་ཟག་ལ་གོ་བ་ཡིན་ནོ། ། དེ་མིན་ད་ལྟ་རྒྱ་རིགས་མ་
གཏོགས་མི་རིགས་གཞན་ཕལ་ཆེར་གྱིས་རང་རེ་རྣམས་ལ་ཐུ་བྷོ་ཐི་ཞེས་འབོད་པ་
ཡིན་ལ། དེ་ཡང་སྔོན་དུས་རྒྱ་ནག་སྐད་དུ་རང་རེ་རྣམས་ལ་ཐུ་བྷོད་ཅེས་གྲགས་
ཤིང་། དེར་མི་ལ་ལས་བོད་སྐད་ཀྱི་ལྷོ་བོད་དང་ཡང་ན་སྟོད་བོད་ཅེས་པའི་སྒྲ་
ལས་བྱུང་བར་འདོད་ཀྱང་། དོན་དངོས་ལ་ཐ་སྙད་འདི་རྒྱའི་ཐང་རྒྱལ་རབས་
སྐབས་སུ་བོད་ཀྱི་ཆབ་སྲིད་མཐའ་བཞིར་བསྐྱེད་པས་བོད་མི་རྣམས་ཀྱིས་རང་
ཉིད་ལ་བོད་ཆེན་པོ་ཞེས་འབོད་པ་དེ་རྒྱ་སྐད་དུ་དང་ཐོག་ཏཱ་བྷོད་ཅེས་བྲིས་པ་
ཕྱིས་ཏཱ་སྟེ་ཆེན་པོ་ཞེས་པའི་དོན་ལ་ཁོང་ཚོའི་ཡུལ་སྐད་དུ་ཐུ་ཞེས་བརྗོད་པས་
རིམ་གྱིས་ ཏཱ་ བྷོད་ ཐུ་ བྷོད་ དུ་ འགྱུར་ བ་ མཁས་ པ་ ཕལ་ ཆེར་ གྱིས་ བཞེད་ ལ།
གནའ་བོའི་རྡོ་རིང་ངོས་སུའང་ཏཱ་བྷོད་ཅེས་བྲིས་ཡོད་པས་ར་སྤྲོད་བྱུང་བ་ལྟར་
མིང་དེ་ཐོག་མར་རྒྱ་ནག་སྐད་དུ་ཟུར་ཆག་སྟེ་བྱུང་བ་དང་། ཕྱིས་བོད་ཀྱི་མངའ་
ཐང་ཇེ་རྒྱས་སོང་བར་བརྟེན། མིང་དེ་ཡང་ཕྱི་གླིང་སོགས་སུ་ཁྱབ་པས་དེང་
སང་ཡང་འཛམ་གླིང་མི་རིགས་ཕལ་ཆེར་གྱིས་བོད་ལ་ཐུ་བྷོ་ཐི་ཞེས་རྒྱུན་འབྱམས་
སུ་འབོད་པ་ཡིན། དེང་སང་རྒྱ་སྐད་དུ་ཙང་ཙོའུ་ཞེས་འབོད་པ་ནི་དུས་ཕྱིས་
ཡོན་རྒྱལ་ རབས་ སྐབས་ ནས་ བོད་ཀྱི་ ཡུལ་ ཕྱོགས་ ཞིག་ ལ་ དབུས་ གཙང་ཞེས་
འབོད་པའི་སྲོལ་བྱུང་བར་བརྟེན་རིམ་གྱིས་གཙང་གི་མིང་ནས་དྲས་པ་བོད་མི་
རིགས་སྤྱིའི་མིང་དུ་ཆགས་པ་ཙམ་ལས་བོད་རང་སྐད་དུ་གནའ་ནས་ད་བར་དུ་
བོད་ཅེས་འབོད་པ་ལགས་སོ། ། ཞེས་ལུང་དང་རིག་པའི་སྒོ་ནས་བོད་ཅེས་བྱུང་
ཚུལ་ཡང་དག་བསྟན་པའོ། ། ད་དུང་བོད་ཅེས་པའི་ཡུལ་མིང་འདིའི་གོ་དོན་
སྐོར་ལ་དམངས་ཁྲོད་དུ་མི་རབས་ནས་མི་རབས་བརྒྱུད་པའི་བཤད་ཚུལ་ཡང་
འདྲ་མིན་སྣ་ཚོགས་ལས། དཔེར་ན་ལ་ལས་ཟེར་ན། གནའ་སྔ་མོ་ཡུལ་འདིར་



ཞིང་ལས་ཐོན་སྐྱེད་མ་དར་བའི་གོང་ལ་མི་རྣམས་རི་དྭགས་རྔོན་པ་དང་། དེ་
ནས་རིམ་ བཞིན་ ཕྱུགས་ རིགས་ གསོ་ སྐྱོང་ ལ་ བརྟེན་ ནས་ འཚོ་ ཐབས་ བྱེད།
སྐབས་དེར་ཕྱུགས་རིགས་རྣམས་འཕེལ་བ་དང་བསྟུན་ནས་རྩྭ་བཟའ་འདང་
ངེས་ཤིག་ཡོང་བའི་དོན་དུ་འབྲོག་པ་ཚོ་རུབ་སྡོད་བྱ་ཐབས་མེད་པར་ཁ་ ཐོར་
ནས་རི་ཀླུང་རྩྭ་ཆུ་གང་བཟང་དུ་གནས་ངེས་མེད་ཀྱི་སྐྱ་སྤོར་བྱེད་ དགོས་ པ་
ཆགས། རྒྱང་ཐག་རིང་པོར་ཁ་གྲམ་ནས་སྡོད་པའི་འབྲོག་པ་དེ་རྣམས་ལ་རང་
བྱུང་ཁམས་ལས་བྱུང་བའི་ཆག་སྒོ་དང༌། ཇག་རྐུན། གཅན་གཟན་སོགས་ཀྱིས་
གནོད་འཚེ་འཕྲད་པར་ཕན་ཚུན་འབྲེལ་བ་བྱེད་དགོས་སྟབས། སྐད་རིང་གི་
བརྡ་སྦྱོར་ཐུབ་པའི་རྒྱང་ཚད་དུ་སྐད་ཆེན་པོས་ཀ་ཡེའམ་ཝ་ཡེ་བཅས་གདངས་
རིང་གིས་བརྡ་སྤྲོད་བྱེད་པ་དེར་འབོད་པ་ཞེས་ཟེར། དེ་ལྟར་ཡང་ཡང་བོད་
པའི་སྒྲ་སྒྲོག་པས་ཡུལ་དེའི་མིང་ལའང་བོད་ཅེས་ཐོགས་པ་ཡིན་ཟེར་སྲོལ་བྱུང་བ་
དག་ལ་དཔྱད་པ་རིགས་སོ། །
བཞི། བོད་ཀྱི་གནའ་མིའི་རུས་ཚན་གྱེས་ཚུལ་
སྐོར་མདོ་ཙམ་བཤད་པ།
གོང་དུ་སྨོས་པའི་སྤྲ་སྤྲེལ་ལས་མིའི་འགྲོ་བ་ཆགས་ནས་རིམ་བཞིན་རུས་
ཚན་གྱེས་པར། ཐོག་མར་རུས་རྒྱུད་སྤྱི་ཚོགས་ཀྱི་ཁྱད་ཆོས་ནི། མི་སྒེར་གྱིས་
ནམ་རྒྱུན་བེད་སྤྱོད་གཏོང་རྒྱུའི་དངོས་རྫས་ཕུད། ཡུལ་ཡུལ་དུ་མིའི་ཁྱུ་ཚོགས་
བྱས་ཏེ་རི་དྭགས་རྔོན་པ་དང་། ས་རྒོད་བསློགས་ནས་ཞིང་ས་འདེབས་པ། སྒོ་
ཕྱུགས་འཚོ་གསོ་བཅས་ཐོན་སྐྱེད་ཀྱི་ལས་འགུལ་བྱུང་བའི་རྒྱུ་ནོར་ཚང་མ་ཐུན་
མོང་ལ་དབང་ཞིང་། མཉམ་དུ་ཐོན་སྐྱེད་བྱས་ནས་ཆ་སྙོམས་བགོ་བཤའ་རྒྱག་
གི་ཡོད་སྟབས་ཐོག་མར་བཤུ་གཞོག་མེད་ལ་གཉའ་གནོན་ཡང་མེད་པ་རེད། དེ་



ནས་རིམ་བཞིན་འཚོ་བའི་ཆ་རྐྱེན་དང་ཡོ་བྱད་དག་ལ་འགྱུར་ལྡོག་བྱུང་བས་
མཉམ་དུ་རང༌ཤུགས་ཀྱིས་ཁྲག་རྒྱུད་ཀྱི་ཁྱིམ་རྒྱུད་དང༌། མ་ཁོངས་རུས་རྒྱུད།
ཕ་ཁོངས་རུས་རྒྱུད་བཅས་ལོ་རྒྱུས་ཀྱི་བགྲང་བྱ་ཧ་ཅང་ཡུན་རིང་ཞིག་བརྒྱུད་ནས་
བྱུང་ཡོད་ཅིང་། དེའི་སྐབས་སུ་རུས་རྒྱུད་ཀྱི་འགོ་གཙོ་ནི་རུས་རྒྱུད་ཁོངས་མིས་
ཐུན་མོང་དུ་འདེམས་བསྐོ་བྱས་ཏེ། རུས་རྒྱུད་ཀྱི་གཙོ་འཛིན་མི་སྣ་དེར་དམིགས་
བསལ་གྱི་དབང་ཆ་མེད་ལ་བཙན་ཤེད་ཀྱི་དབང་ཤུགས་ཀྱང་མེད་པ་མ་ཟད།
ལས་གནས་མི་འཕེར་ན་ནམ་ཡིན་ཡང་བརྗེ་འཐེན་བྱས་ཆོག་པ་རེད། རུས་རྒྱུད་
ཀྱི་དབང་འཛིན་ལས་ཁུངས་མཐོ་ཤོས་དེ་མི་སྡེ་ཕོ་མོ་ཆེ་ཆུང་ཀུན་མེ་སྒར་རྒྱག་
ནས་མཉམ་དུ་ཚོགས་པའི་ར་བ་དེ་ཡིན་ལ་རུས་རྒྱུད་གནད་དོན་ཚང་མ་རུས་
རྒྱུད་ཀྱི་ཁོངས་སུ་མི་ཡོངས་རྫོགས་ཀྱིས་ཐུན་མོང་དུ་ཐག་གཅོད་ཀྱིན་ཡོད་པ་དེ་
ཡིན། དེས་ན་རུས་རྒྱུད་ཚང་མར་སོ་སོའི་མིང་དང༌། སྡོད་གནས། དུར་ས་
བཅས་ཐུན་མོང་ཡོད་ཅིང༌། རུས་རྒྱུད་ཀྱི་གཙོ་བོ་འོས་འགན་ནི་མི་རྣམས་ཕན་
ཚུན་རོགས་སྐྱོར་བྱེད་རྒྱུ་དང༌། འདས་པོའི་རྒྱུ་ནོར་རྣམས་སྤྱི་པས་བདག་སྤྲོད་
བྱེད་པ། རུས་རྒྱུད་གཞན་གྱིས་གནོད་འཚེ་བྱུང་བར་རུས་རྒྱུད་དེའི་ཁོངས་མི་
ཚང་མས་ངོ་རྒོལ་བྱས་པ་བཅས་རོགས་ལས་དང༌། མཐུན་སྒྲིལ། མཛའ་བརྩེ།
སྤྱི་པའི་ཁེ་ཕན་སྲུང་སྐྱོབ་བྱེད་པའི་བསམ་བློ་བྱུང་བ་ཡིན་ནོ། ། དེ་བཞིན་གནའ་
བོའི་བོད་ཀྱི་ལོ་རྒྱུས་དག་ལས་འཁོད་པ་ནི། ལྷ་བཙུན་ངག་དབང་ཕུན་ཚོགས་
ཀྱིས་བརྩམས་པའི་རྗེ་འབངས་རྣམས་ཀྱི་རིགས་རུས་གསལ་བའི་སྒྲོན་མེ་ལས།
ཕ་སྤྲེལ་རྒན་བྱང་ཆུབ་སེམས་དཔའ་དེའི་རྒྱུད་རིམ་པར་འཕེལ་ཞིང་རུས་རིགས་
དབྱེ་བ་ལ། སེ་དང་། རྨུ། ལྡོང་དང༌། སྟོང་བཅས་བཞི་ལས་སོ་སོར་ཕྱེ་བ་ལ།
སེ་ལས་བྱུས་ལེགས་བུ་བཞི་སྲིད། རྨུ་ལས་ཀོད་ལེ་ཁྲ་བརྒྱད་སྲིད། ལྡོང་ལས་
རུས་ཆེན་བཅོ་བརྒྱད་སྲིད། སྟོང་ལས་རྗེ་བཞི་ཁོལ་བརྒྱད་སྲིད། ཅེས་སེ་ལས་
24



གྱེས་པའི་རུས་རིགས་ནི། རྒྱལ་ནང་རྗེ། གྲོ་ནང་ཉེད་པ། འོག་གོག་བཙན།
དེ་སྟོང་སེ་དང་བཞིའོ། ། སྟོང་ལ་རྗེ་བཞི་ཁོལ་བརྒྱད་སོ་སོར་གྱེས་པའི་རུས་ཀྱི་
མིང་ནི། ཅོག་ས་རྗེ། ཆང་རྗེ་ཐོད་དཀར་རྗེ། ཏེ་ཅོག་ཉལ་པོ་རྗེ། སྙགས་རྗེ་
ཐོག་སྒམ་རྗེ་དང་བཞིའོ། ། འབངས་ནི་དམར་དང་། མར་མ་དང་། སྙལ་
དང་། སྙལ་ དཔེན། རྔོག་དང༌། ཁྲོག རོག་དང༌། སྦས་ཏེ་ བརྒྱད་ཡིན་
ནོ། ། རྨུ་ལས་ཀོད་ལེ་ཁྲ་བརྒྱད་སོ་སོར་གྱེས་པའི་རུས་མིང་ནི། ངབ་དང༌།
གཞུབ་དང༌། བཞུ་དང༌། སྨོན་དང༌། འགར་དང༌། དཀར་དང༌། སྒོ་དང༌།
གན་ལམ་སྟེ་བརྒྱད་ཡིན་ནོ། ། ལྡོང་གི་རུས་ཆེན་བཅོ་བརྒྱད་སོ་སོར་གྱེས་པའི་
རུས་ཀྱི་མིང་ནི། ཅོག་དང་། ཆོག་རྩེ། ཅོག་རོ་དང་། འབྲོམ་དང་། ཁྱུང་པོ། .
ཟླ་བ་དང༌། འབྲིང་དང༌། ལྷ་ལུང་། ལྷ་རྩེ་དང་། གྲང་དང༌། དགེས་པ།
ཀུ་ན་དང༌། ཉ་དང༌། ཚེ་སྤོང་། འུ་ནག་དང༌། སྙི་ དང་། ཕོ་གོ ཐག་
བཟང་བཅས་ལ་རུས་ཆེན་བཅོ་བརྒྱད་ཟེར་བ་ཡིན། སྔོན་གྱི་དུས་སུ་བོད་ཀྱི་
རུས་མིང་གི་རྩ་བ་དེ་རྣམས་ལས་མེད་ཀྱང་། ཕྱིས་ནས་མི་རྒྱུད་དང་ལུང་ཕྲན་
གྱེས་པ་ལས་བྱ་བའི་གནས་སྐབས་དང་སྦྱར་བའི་རུས་ཀྱི་མིང་དང་། ཡུལ་སྐད་
སོ་སོའི་སྨྲ་གཏམ་གྱི་སྐད་ཟུར་ཆག་པ་དང་རིགས་རུས་ཀྱི་མིང་སོ་སོ་ལྟ་བུ་སྣང་བ་
ཡིན། ཞེས་གནའ་དུས་སུ་རང་རེའི་བོད་ཚང་མར་རང་རང་གི་རུས་མིང་ཡོད་
པ་གསལ་བོ་རྟོགས་པ་མ་ཟད། བོད་མིའི་རུས་མིང་གི་རྩ་བ་ནི་སེ་དང་། རྨུ། །
ལྡོང་། སྟོང་སྟེ་རུས་ཚན་ཆེན་པོ་བཞི་ཆགས་པ་དང་། ཡང་དེའི་སྟེང་དབྲ་དང་
འབྲུ་གཉིས་བསྣན་པས་མིའི་རིགས་ལས་རིམ་བཞིན་སོ་སོར་མཆེད་པ་གསལ་བོ་
གསུངས་བ་དང་། ཉང་ཉི་མ་འོད་ཟེར་གྱིས་མཛད་པའི་ཆོས་འབྱུང་མེ་ཏོག་
སྙིང་པོའི་སྦྲང་རྩིའི་བཅུད་ལས། དེ་ནས་སྤྲེའུ་རིགས་རྣམས་ཚན་པ་བཞིར་ཆད་
དོ། ། ཁ་བ་ཅན་འདིར་མིའི་འགྲོ་བ་སྤྲེའུ་དང་བྲག་སྲིན་མོའི་བུ་ཚ་ ཤ་ཟན་



གདོང་དམར་བ་དེ་རྣམས་འཕེལ་བར་གྲགས་ལ། འདུལ་དཀའ་བས་གཅིག་ལ་
གཅིག་མི་འཇིགས་ཏེ། སྤྲེའུ་རྒྱུད་བཞི་ལྔར་སོང་བ་དང་རིགས་བཞིར་སོང་སྟེ།
རིགས་གཅིག་མགོ་བོ་སེར་པོར་བྱུང་ངོ༌། ། རིགས་གཅིག་ནི་རིག་པ་བཀྲ་བ་མུ་
ཟེ་བ་བྱུང་། རིགས་གཅིག་སྣ་བཟང་བ་བྱད་བཞིན་མཚར་བ་བྱུང་། རིགས་
གཅིག་ལྟོ་ཡངས་ལ་བཟའ་བཏུང་ལ་དགའ་བ་བྱུང་། དེ་ཡང་རིགས་བཞི་ནི།
སེ་ཚེ་རིང་བ། སྨྱུ་ནོར་ཕྱུག ལྡོང་མགོ་དྲག སྟོང་ཡིད་སྒམ་པར་བྱུང་སྟེ་དེ་
དག་ནི་ཡོན་ཏན་ནོ། ། དེ་རྣམས་འཐབ་ཅིང་རྩོད་ལ་རྗེ་མེད། སེ་དང་སྨུ།
ལྡོང་དང་སྟོང་མིའུ་རིགས་བཞི་ཟེར་ཏེ། བོད་ཀྱི་རུས་ལ་སྔ་བ་ཡིན་ནོ། ། ཞེས་
གསུངས་པ་ ལྟར་ན་བོད་དང་ བཅས་ པ་ མགོ་ནག་མི་ཙམ་མ་ཟད་ཕྱི་གླིང་དུ་
གནས་པའི་སྐྲ་སེར་པོ་དང་སྣ་ཆེན་པོ་བཅས་འཇིག་རྟེན་མིའི་རིགས་ཐམས་ཅད་
ཐོག་མར་སའི་གོ་ལའི་རྩེ་མོ་མཐོ་སྒང་བོད་ཀྱི་ཡུལ་མཆོག་འདི་ནས་རིམ་བཞིན་
མཆེད་པ་ཙམ་གོ་ཐུབ་བོ། ། ཡང་དཔལ་འབྱོར་བཟང་པོས་མཛད་པའི་རྒྱ་བོད་
ཡིག་ཚང་ཆེན་མོ་ལས། ནང་གི་རིགས་བཞི་ནི། སྟོང་དང་། ལྡོང་དང༌། སེ་
དང་། རྨུ་སྐམས་ཏེ། འདི་བཞི་པོ་ལས་བོད་མི་ཕལ་ཆེར་གྱེས་པ་བཤད་པས།
འདི་རྣམས་རུས་ཀྱི་ཕྱི་མོ་བཅུ་གཉིས་ཞེས་པའོ། ། ཡང་ལུགས་གཅིག་པ། ཕྱིའི་
མིའུ་རིགས་བཞི་ནི། སྤང་ཕུག་གི་ཕྱི་བ་དང་། ཀོ་སྐྱོང་གི་སྦལ་བ་དང༌། སྤུ་
དང་། སྤྲེའུ་བཞིའོ། ། ནང་གི་མིའུ་རིགས་བཞི་ནི། གི་ཤང་རྒྱ་དང་། གྱིམ་
ཞང་ཧོར། ཁ་ལེ་མོན། སྤུ་རྒྱལ་བོད་དང་བཞིའོ། ། དེའི་ནང་ནས། རྒྱུ་ལ་
གྲོལ་ཆ་གཉིས་སུ་གྱེས་པ་ནི། རྨུ་རུས་དང་། ཀེ་ལའོ། ། ཧོར་ཡང་གཉིས་སུ་
གྱེས་པ་ནི། སྲིན་ཚ་དང་། ལྷ་ཚའོ། ། མོན་པ་རིགས་གསུམ་བྱུང་བ་ནི། མོན་
རང་རྒྱུད་པ་དང་། རྒྱ་བོད་མཚམས་ཀྱི་མི་ཉག རྐོང་པོ་དང་གསུམ་མོ། །
བོད་ལ་མིའུ་ རྒྱུད་དྲུག་ཏུ་གྲོལ་ཏེ། དེའང་ སྔོན་དང་པོ། ཡུལ་དམའ་ཁ་ ཤུ་



གཡག་ཞུར་གྱི་གོང་ཁ་བྱ་བར། སྲིད་པའི་རྒྱལ་བུ་ཐིང་གི་ཞེས་པ་ལ། བུ་གསུམ་
བྱུང་བ། རྒྱ་བོད་ཧོར་གསུམ་དུ་གྱེས་པའི། བོད་མི་ཁྲི་དོ་ཆེན་པོ་བྱ་བ་དེ་ལ།
བུ་དྲུག་བྱུང་བ་ནི། དབྲའ་འབྲུ་ ལྡོང་ གསུམ། ལྷ་དང་བཞི། ནུ་བོ་དབས་
བརྡའ་གཉིས་དང་དྲུག་བོད་ཀྱི་མིའུ་རྒྱུད་དྲུག་དེས། དམའ་ཁ་ཤུ་རས་འདེབས་
སྟག་པ་དེར། བོད་མི་གསུམ་བུ་དྲུག་ས་བགོས་བྱས། ལྡོང་གིས་པ་མ་ལེ་པང་
ཐོབ། དབྲ་ཡིས་དབྲ་མོ་རབ་བཀྲ་ཐོབ། འབྲུ་ཡིས་འབྲུ་མོ་ཕྲོམ་ཕྲོམ་ཐོབ། ལྷ་
ཡིས་ལྒར་མ་མེ་པོ་ཐོབ། དབས་བརྡས་རྒྱ་བོད་ས་མཚམས་སུ། མཚམས་ཀྱི་
མདའ་དར་གོང་མ་བཟུང༌། དེ་ལ་ཆེ་རྒྱུད་གོང་ནས་མ་ཤོར་བ། ཕོ་བོ་ལྡོང་གི་
བུ་རྒྱུད་ཡིན། མཐུ་ཆེ་དམ་ཚིག་མ་ཉམས་པ། སེ་ཁྱུང་དབྲ་ཡི་བུ་རྒྱུད་ཡིན། །
དཔའ་རྒྱ་ སྟག་མཆེ་སྡེར་མ་ཉམས་པ། ཨ་ལྕམ་འབྲུའི་བུ་རྒྱུད་ཡིན། ཕྱུགས་
གཡང་མོའི་མཁལ་ཚིལ་མ་ཞུ་བ། རྨུ་ཚ་ལྷ་ཡི་བུ་རྒྱུད་ཡིན། ད་ཕོ་བོ་ལྡོང་ལ་
མཆེ་དྲུག་ཡོད། སྟོད་ན་སྤ་ཚབ་འབྲིང་ཡས་གཉིས། བར་ན་རོ་འཛེ་རག་ཤི་
གཉིས། སྨད་ན་མི་ཉག་གྱི་ཐན་གཉིས། ཆེ་དྲུག་མཚན་ན་བཙུན་དྲུག་དེ། བི་
རི་འ་མདོ་དང་གླིང་པ་གཉིས། རོ་འཛེ་ལ་ཕུ་པ་དང་མདའ་པ་གཉིས། གྱི་ཐན་
ལ་རྒྱས་བསྡུས་ཆེ་ཆུང་གཉིས། དེ་ཆེ་བཙུན་སྤེལ་མ་བཅུ་གཉིས་ཡིན། སེ་ཁྱུང་
དབྲའི་ཆེ་དྲུག་དེ། སྟོད་ན་ཞང་ཞུང་ཁྱུང་པོ་གཉིས། བར་ན་མར་བ་སྤུ་རང་
གཉིས། སྨད་ན་རེ་ཁེ་ཉག་ལེ་གཉིས། ཆེ་དྲུག་མཚན་གྱི་བཙུན་དྲུག་དེ། ཀྲི་ལ་
རྨེ་ཤ་དང་རྨེ་ཚན་གཉིས། བྲག་ཏུ་ལ་གུ་དང་རྡོར་ཉེ་གཉིས། ཉག་ལེ་ལ་ཁོ་པོ་
དང་ཁོ་དབྲ་གཉིས། དེ་ཆེ་བཙུན་སྤེལ་མ་བཅུ་གཉིས་ཡིན། ཁྲི་ཟམ་འབྲུའི་ཆེ་
དྲུག་དེ། ཤར་ན་ཀྱི་དང་རོང་པོ་གཉིས། ལྷོ་ན་བྷེ་དང་རི་ཐོ་གཉིས། སྨད་ན་
འབྲོམ་དང་ངོ་ཀྲོ་གཉིས། ཆེ་དྲུག་མཚན་གྱི་བཙུན་དྲུག་དེ། སྤས་དང་སྤོས་
དང་ཚ་ཕྲོམ་གསུམ། ཞུག་པས་སྟོང་ཉེ་ཉེ་ གྷ་གསུམ། ཆེ་བཙུན་སྤེལ་པ་བཅུ་
27



གཉིས་ཡིན། རྨུ་ཚ་སྒའི་ཆེ་དྲུག་དེ། ཐོས་རུས་སྟག་རུས་སྟོད་ན་ཡོད། བྱ་ཅན་
ཁྲབ་ཅན་སྟོད་ན་ཡོད། བྱ་རྗེ་སྤེན་ཐོག་སྟོད་ན་ཡོད། ཆེ་དྲུག་མཚན་གྱི་གཙུག་
དྲུག་དེ། ལྷ་ལ་བྱེས་པ་ཡུལ་པ་གཉིས། ལྟག་རུས་ཡུལ་སྟག་འབྲོག་སྟག་གཉིས།
དབས་ལ་ཆེ་སྐོར་ཆུང་སྐོར་གཉིས། ཆེ་བཙུན་སྤེལ་མ་བཅུ་གཉིས་ཡིན། ཞེས་
གསུངས་པ་ལྟར་ན། ཐོག་མར་རུས་རིགས་ཀྱི་ཐ་སྙད་དེ་གནས་ཡུལ་གྱི་ས་མིང་
དང་གནས་པའི་མི་ལས་མིང་དུ་གྲུབ་པ་ཞིག་ཡིན། དེའང་བོད་ཀྱི་གནའ་མི་ཁྲི་
དོ་ཆེན་པོ་བྱ་བ་དེའི་ཆུང་མ་དག་ལ་རིམ་བཞིན་བུ་དྲུག་ཏུ་སྐྱེས་པ་དེ་དག་ནང་མ་
འཆམས་པའི་ སྐབས་ སུ། ཡབ་ ཁྲི་དོ་ཆེན་ པོས་ བུ་དེ་དག་དམའ་ ཁ་ ཤུ་ རས་
འདེབས་ཞེས་པའི་ས་ཆ་དེར་བོས་ནས་ས་བགོས་བྱས་པ་ལས། བུ་ཆེ་བ་ཕོ་བོ་
ལྡོང་ལ་པ་མ་ལེ་པང་ཞེས་པའི་ས་ཆ་ཐོབ། དེའི་མངའ་ཁོངས་སུ་ཆགས་པའི་མི་
རྒྱུད་ལ་ཕོ་བོ་ལྡོང་གི་རུས་རྒྱུད་ཅེས་ཟེར། བུ་གཉིས་པ་སེ་ཁྱུང་སྦྲ་ལ་དབྲ་མོ་རབ་
བཀྲ་ཞེས་པའི་ས་ཆ་དེ་ཐོབ་ནས་དེའི་མི་རྒྱུད་ལ་སེ་ཁྱུང་སྦྲ་ཡི་རུས་རྒྱུད་དང་།
བུ་གསུམ་པ་ཨ་ལྕགས་འབྲུ་ལ་འབྲུ་མོ་ཕྲོམ་ཕྲོམ་ཞེས་པའི་ས་ཆ་ཐོབ་ནས་དེའི་མི་
རྒྱུད་ལ་ཨ་ལྕགས་འབྲུ་ཡི་མི་རྒྱུད་ཅེས་ཟེར། བུ་བཞི་པ་རྨུ་ཚ་ལྷ་ལ་ལྒར་མ་མེ་པོ་
ཞེས་པའི་ས་ཆ་ཐོབ། དེའི་ཕྱོགས་དང་མི་རྒྱུད་ལ་རྨུ་ཚ་ལྷ་ཡི་མི་རྒྱུད་ཅེས་ཟེར་བ་
དང་། བུ་ལྔ་པ་དབས་དང་བུ་དྲུག་པ་བརྡ་གཉིས་རྒྱ་བོད་གཉིས་ཀྱི་ས་མཚམས་
སུ་མངགས་ནས་མཚམས་ཀྱི་མདའ་དར་གོང་མ་ཞེས་ས་ཆ་དེར་བདག་ཏུ་བཟུང་
བས་དབས་དང་བརྡ་གཉིས་ཀྱི་རུས་རྒྱུད་བྱུང་བ་དེ་དག་སོ་སོར་རིམ་བཞིན་ནང་
གསེས་དབྱེ་ན་ལྡོང་གི་ང་ཆེན་བཅོ་བརྒྱད། ཚ་ཆེན་བཅོ་བརྒྱད། ཤུལ་ཆེན་
བཅོ་བརྒྱད་སོགས་དང་། སེ་དང་དབྲ་ཡི་ཆེ་བཙུན་སྤེལ་མ་བཅུ་གཉིས་དང་།
རྨུ་ཚ་སྒ་ཡི་ཆེ་བཙུན་སྤེལ་མ་བཅུ་གཉིས་བཅས་སྤྱི་ཚོགས་འཕེལ་རྒྱས་ཀྱི་འགྲོས་
དང་བསྟུན་ནས་ཕྱིས་སུ་རུས་རྒྱུད་རྫོགས་མེད་བྱུང་བ་དེང་གི་བར་དུ་གངས་ཅན་



ལྗོངས་ཀྱི་ཞིང་འབྲོག་ས་ཁུལ་རྣམས་སུ་རུས་རིགས་ཀྱི་ཐ་སྙད་མ་ཉམས་པར་
གནས་སོ། །
ལྔ། གངས་ཅན་ལྗོངས་སུ་གདོད་མའི་མངའ་བསྒྱུར་
དག་གི་སྐོར་མདོ་ཙམ་བཤད་པ། །
གངས་ཅན་ལྗོངས་སུ་ཐོག་མར་སྤྲ་སྤྲེའུ་མི་ལ་གྱུར་ནས་ཡུལ་ཕྱོགས་སོ་སོར་
འཚོ་སྡོད་བྱས་ཏེ་རིགས་རུས་ཀྱི་དབྱེ་བ་བྱུང་བའི་གདོད་མའི་སྤྱི་ཚོགས་མཇུག་
རྫོགས་ནས་རང་ཤུགས་ཀྱིས་དཔོན་དང་བྲན་གཡོག་གི་སྤྱི་ཚོགས་ལམ་ལུགས་
འགོས་བཟུང་ཏེ་མིས་མི་ལ་དབང་བསྒྱུར་བྱེད་པའི་དུས་རབས་ཤིག་འགོ་ཚུགས་
པ་ཡིན། དེ་ལྟར་མངའ་མཛད་པའི་ཐོག་མར་ཚལ་བ་ཀུན་དགའ་རྡོ་རྗེས་མཛད་
པའི་རྒྱལ་རབས་དེབ་ཐེར་དམར་པོ་ལས། བོད་ཀྱི་ཡུལ་འདིར། དང་པོ་མི་
མེད་དེ། མི་མ་ཡིན་དུ་མས་གང་བར་གྱུར་ལ། སྲིད་པ་ཆ་མཁན་རྗེས་དབང་
བྱས་སྐད། དེ་ནས་རིམས་ཀྱིས་ དམུ་རྗེ་བཙན་པོ། བདུད་པོ་མ་ ཏྲང་རུ་ཏྲ།
སྲིན་པོ་ཡཀྵ་དེ་བ། ཀླུ་རྒྱལ་གང་བ་རྣམས་ཀྱིས་དབང་བྱས། ཞེས་བོད་ཀྱི་ཡུལ་
འདིར་ཐོག་ མར་ སྤུ་ སྤྲེལ་དག་གི་འཚོ་བའི་ཆ་རྐྱེན་དང་ སེམས་ཀྱི་འཆར་སྒོ།
ལུས་ཀྱི་སྟངས་སྟབས་བཅས་སྔར་དང་མི་འདྲ་བའི་འཕོ་འགྱུར་ཆེན་པོ་བྱུང་རུང་
མིའི་གཟུགས་དབྱིབས་དངོས་སུ་མ་དོད་པའི་དུས་རབས་སུ་བྱུང་བའི་སྤྲ་མ་མིའི་
ཁྱུ་ཚོགས་བྱས་ཏེ་མཉམ་དུ་ཐོན་སྐྱེད་སྤེལ་བའི་ཡུལ་ཕྱོགས་སྡེ་བ་ཙམ་ལ་དབང་
བྱས་པ་མཚོན་ཡོད། ཡང་དེབ་ཐེར་དམར་པོ་ལས། བོད་ཀྱི་མི་རྣམས་བྱུང་སྟེ།
མ་སངས་སྤུན་དགུ རྒྱལ་ཕྲན་བཅུ་གཉིས། རྒྱལ་ཕྲན་ཉི་ཤུ་རྩ་ལྔ། རྒྱལ་ཕྲན་
སིལ་མ་བཞི་བཅུས་རིམ་གྱིས་དབང་བྱས་སྐད་དོ། ། ཞེས་གསུངས་པ་ལྟར་ན།
བོད་ཀྱི་ཡུལ་དུ་གནའ་སྤྲ་མི་ལ་དངོས་སུ་འགྱུར་ནས་ཐོག་མར་ལྷ་འདྲེ་དང་མི་
29



མཉམ་དུ་འདུས་ནས་བྱུང་བའི་བུ་ཕྲུག་སྡོད་གནས་ལ་མ་སངས་ཞེས་ཤེས་རིག་
དང་མི་ལྡན་པའི་ཡུལ་ཕྱོགས་ཙམ་གྱི་མིང་ཡིན་ལ། རྗེས་སུ་མ་སངས་སྤུན་དགུ་
ཞེས་དུས་རབས་སམ་རྒྱལ་རབས་ཀྱི་མིང་དུ་ཆགས་པར་ངེས། དེ་དག་གིས་རིམ་
བཞིན་རུས་ཚན་སྤྱི་ལ་མངའ་མཛད་ཚུལ་ནི། མཁས་པ་ལྡེའུས་མཛད་པའི་རྒྱ་
བོད་ཀྱི་ཆོས་འབྱུང་རྒྱས་པ་ལས། དང་པོ་གནོད་སྦྱིན་ནག་པོ་ཞེས་བྱ་བ་བྱུང་
སྟེ། ། ཡུལ་གྱི་མིང་ཡང་བཟང་ཡུལ་རྒྱན་མེད་བྱ་བར་བཏགས། ། ལག་ཆར་
མདའ་གཞུ་འཕེན་པ་དེ་ནས་བྱུང༌། ། གཉིས་པ་རེ་སྡེ་མགོ་གཡག་བདུད་ཀྱིས་
བྱས། ། ཡུལ་གྱི་མིང་ཡང་བདུད་ཡུལ་གླིང་དགུ་ཟེར། ། སྟ་རེ་དགྲ་སྟ་དུས་དེར་
ལག་ཆར་བྱུང༌། ། གསུམ་པ་གཉའ་རིང་ཕྲག་མེད་སྲིན་གྱིས་བྱས། ། ཡུལ་གྱི་
མིང་ཡང་ནག་པོ་དགུ་དུལ་ཟེར། ། ལག་ཆར་སྲིན་མོ་རྐང་དང་སྒྱོགས་གཉིས་
བྱུང༌། ། བཞི་པ་དམར་འཇམ་ཞེས་བྱ་ལྷ་ཡིས་བྱས། ། ཡུལ་གྱི་མིང་ནི་ལྷ་ཡུལ་
གུང་ཐང་ཟེར། ། ལག་ཆ་ཁ་ཊཾ་རྩེ་གསུམ་དེ་ནས་བྱུང་། ། ལྔ་པ་ཀླུ་དབང་བྱས་
ངམ་བྲང་ཅང་བྲང་ཟེར། ། ལག་ཆ་མདུང་ལ་བྱེད་པ་དེ་ནས་བྱུང༌། ། དྲུག་པ་
འདྲེས་བྱས་དབང་ལིང་ཏང་ལིང་ཏང་ཟེར། ལག་ཆར་རྒྱུག་པ་སྐྱོག་ཅན་དེ་ནས་
བྱུང༌། བདུན་པ་མ་སངས་སྤུན་དགུའི་དབང་བྱས་ཏེ། ཡུལ་གྱི་མིང་ནི་བོད་
ཁམས་གཡུང་དྲུག་ཟེར། ལག་ཆར་དོར་རལ་ཕུབ་ཆུང་དེ་ནས་བྱུང༌། ། བརྒྱད་
པ་ཀླུས་དབང་བྱས་བོད་ཁམས་གླིང་དགུར་བཏགས། ། དགུ་པ་མི་མ་ཡིན་གྱི་
དབང་བྱས་ཏེ། ། ཡུལ་གྱི་མིང་ནི་ངམ་ཡུལ་ནག་པོར་བཏགས། ། བཅུ་པ་ཟ་
རིད་སྤུན་དྲུག་དག་གིས་དབང་བྱས་ཏེ། །ཡུལ་གྱི་མིང་ལ་སྟོང་སྡེ་བཅོ་བརྒྱད་
ཟེར། ། བཅུ་གཅིག་རྒྱལ་ཕྲན་བཅུ་གཉིས་དབང་བྱས་སྐད། ། ཀུན་གྱི་ཐ་མར་
སིལ་མ་བཞི་བཅུ་བྱས། ། ཡུལ་གྱི་མིང་ནི་བཟང་ཡུལ་རྒྱུད་དུ་བཏགས། ། ཞེས་
མངའ་མཛད་སོ་སོའི་རྒྱལ་པོ་དང་། ཡུལ་གྱི་མིང་། འཚོ་བའི་ཡོ་བྱད་གསར་
30



སྐྲུན་བྱས་པ་བཅས་གསལ་བོར་སྟོན་ཐུབ་བོ། ། དེ་ནས་སྤྱི་ཚོགས་འཕེལ་རྒྱས་ཀྱི་
དུས་རིམ་ནང་དུ་ཡུལ་ཕྱོགས་སོ་སོར་ཚོ་བ་དང་དཔོན་རིགས་ཁག་ཤུགས་ཆེན་
པོར་ཆགས་ཏེ། ཕན་ཚུན་དབང་སྒྱུར་བྱེད་དཀའ་བའི་དུས་རིམ་ཞིག་ཏུ་སླེབས་
ནས་རྒྱལ་ཕྲན་སིལ་མ་བཅུ་གཉིས་སུ་གྱུར་ཅིང་དེ་དག་སོ་སོས་ལུང་པ་ཙམ་ལ་
དབང་སྒྱུར་བྱེད་ཀྱིན་ཡོད། རྒྱལ་ཕྲན་བཅུ་གཉིས་ནི། ཡང་མཁས་པ་ལྡེའུས་
མཛད་པའི་རྒྱ་བོད་ཀྱི་ཆོས་འབྱུང་རྒྱས་པ་ལས། ཡུལ་འཆིམས་ཡུལ་ནག་པོ་དགུ་
སུལ་ན། རྒྱལ་པོ་འཆིམས་རྗེ་ནེ་གུ བློན་པོ་དང་དང་དིང་། ཡུལ་ཞང་ཞུང་ན།
རྒྱལ་པོ་ཞང་ཞུང་དར་གྱི་རྗེ་ལི་ གར་ ཤུར་བཞུགས། བློན་པོ་སྨ་ར་སངས་རྗེ།
ཡུལ་མྱང་པོ་རོ་མཆད་དཀར་ན། རྒྱལ་པོ་རྩང་རྗེ་ཐོད་དཀར། བློན་པོ་བན།
ཡུལ་སྣུབས་ཡུལ་གླིང་དགུ་ན། རྒྱལ་པོ་སྣུབས་རྗེ་སྲིད་པ། བློན་པོ་རྨེའུ་དང་
འགྲོ། ཡུལ་ཉང་རོ་ཤམ་པོ་ན། རྒྱལ་པོ་ལོང་ངམ་བྱི་རོམ། བློན་པོ་ཤེའུ་དང་
ཡུག ཡུལ་གྱི་ར་ལྗོངས་སྔོན་ན། རྒྱལ་པོ་ཀྱི་རྗེ་རྨངས་པོ། བློན་པོ་ངས་མི་དང༌
འགྲོ། ཡུལ་ངས་པོ་ཁྲ་སྣ་ན། རྒྱལ་པོ་གུང་ཁྲི་ཟིངས་པོ་རྗེ་ཁྲི་འབངས་གསུམ།
བློན་པོ་འགར་དང་སྙན། ཡུལ་འོལ་ཕུ་ཡང་མཁར་ན། རྒྱལ་པོ་ཟིན་འབྲང་རྗེ།
བློན་པོ་གོ་དང་སྦས། ཡུལ་ཀྲིས་སྣ་རོལ་མོ་གོང་ན། རྒྱལ་པོ་དྲང་རྗེ་གོང་ནམ་
བཞུགས། བློན་པོ་སྦྲད་དང་ཞུ། ཡུལ་ཉང་ཡུལ་རྣམ་གསུམ་ན། རྒྱལ་པོ་ཉང་
བཙུན་གླང་རྒྱབ་བཞུགས། བློན་པོ་དེ་རུ་སྤུན་གཉིས་བཞུགས། ཡུལ་དྭགས་
ཡུལ་སེ་མོ་གྲུ་བཞི་ན། རྒྱལ་པོ་དྭགས་རྗེ་ལྕེ་མང་བཞུགས། བློན་པོ་བླ་དང་ཀམ་
མོ། ཡུལ་འབྲོག་མོ་རྣམ་གསུམ་ན། རྒྱལ་པོ་སེར་ཁྲི། བློན་པོ་རྐང་རེ་ནག་པོ།
ཞེས་ཏུན་ཧོང་གི་ཡིག་ཆ་དང་ཆོས་འབྱུང་མཁས་ པའི་ དགའ་ སྟོན་དག་ལས་
བཀོད་པའི་ནང་དོན་ཕལ་ཆེར་གཅིག་མཐུན་བྱུང་བར་གཞིར་བྱས་ཏེ་རྒྱལ་ཕྲན་
དེ་དག་གི་ཡུལ་དང་རྒྱལ་བློན་རྣམས་ཀྱི་མཚན་ཙམ་རྟོགས་ཐུབ་བོ། ། དེ་ནས་
31



རྒྱལ་ཕྲན་སིལ་མ་ཉི་ཤུ་རྩ་ལྔར་གྱེས་ཏེ་དབང་སྒྱུར་མཛད་ཅེས་སྤྱི་ཙམ་མཆིད་
ནས་དེ་དག་རེ་རེ་བཞིན་དུ་མིང་དང་ལོ་རྒྱུས་གསལ་བོ་བཀོད་པའི་རྒྱལ་རབས་
དེབ་ཐེར་ཞིག་རང་གིས་མཐོང་མ་ཐུབ་པས་གནས་སྐབས་བརྗོད་པའི་ཐབས་
དང་བྲལ། གོང་དུ་སྨོས་པའི་རྒྱལ་ཕྲན་བཅུ་གཉིས་པོ་རྒྱུན་དུ་ཕན་ཚུན་འཁྲུགས་
རྩོད་ཇེ་མང་དང་འགལ་ཟླ་ཇེ་ཆེར་ཕྱིན་པས་སྟོབས་ཤུགས་ཞན་དུ་སོང༌། དེ་
དག་གིས་ཁོངས་སུ་གཏོགས་པའི་ཚོ་བ་མང་པོ་ཞིག་རང་རྐྱ་ཐུབ་པའི་སྡེ་ཤོག་དུ་
མར་གྱེས་མཐར་རིམ་གྱིས་རྒྱལ་ཕྲན་ཉེར་ལྔར་གྱུར་ནས་ཡང་རྒྱལ་ཕྲན་སིལ་མ་
བཞི་བཅུ་ཙམ་དུ་བྱུང་ཡོད་པས་བཞི་བཅུ་ནི། ཏུན་ཧོང་ནས་ཐོན་པའི་བོད་ཀྱི་
ཡིག་ཆ་ལས། རྒྱལ་ཕྲན་ཡུལ་ཡུལ་ན། མཁར་བུ་རེ་རེ་ན་གན་སྟེ། རྒྱལ་ཕྲན་
བགྱིད་པ་དང་། རྒྱལ་ཕྲན་གྱི་བློན་པོ་བགྱིད་པའི་རབས་ལ། ཞང་ཞུང་ངར་
པའི་རྗེ་བོ་ལིག་སྙ་ཤུར། བློན་པོ་ཁྱུང་པོ་ར་སངས་རྗེ་དང༌། སྟོང་ལོམ་མ་ཙེ་
གཉིས། མྱང་རོའི་པྱིད་ཀར་ན། རྗེ་རྩང་རྗེའི་ཐོད་ཀར། བློན་པོ་སུར་དང་
གནང་གཉིས། ཡུལ་གནུབས་ཀྱི་གླིང་དགུ་ན་རྗེ་གནུབས་རྗེའི་སྲིས་པ། བློན་པོ་
རྨེའུ་དང་གྲོ་གཉིས། ཡུལ་མྱང་རོའི་ཤམ་པོ་ན། རྗེ་ལོང་མ་གྱི་བྲོམ་ཚ། བློན་པོ་
མྱ་དང་བྲེ་གཉིས། ཡུལ་སྐྱེ་རོའི་ལྗང་བློན་ན། རྗེ་སྐྱི་རྗེའི་མང་པོ། བློན་པོ་ཤེའུ་
དང་སུག་གཉིས། ཡུལ་ངས་པོའི་ཁྲ་སུམ་ན། རྗེ་དགུག་གྲིའི་ཟིང་པོ་རྗེ། བློན་
པོ་མགར་དང་མཉན་གཉིས། ཡུལ་དབྱེ་རོ་ཡུལ་བཞི་ན། རྗེ་དབྱེ་རྗེའི་མཁར་
པ། བློན་པོ་དབོ་དང་རྡུག་གཉིས། ཡུལ་རྔགས་ཡུལ་གྱི་གྲུ་བཞི་ན། རྗེ་རྫོགས་
རྗེའི་ལ་བྲང་། བློན་པོ་སས་པ་དང་མྱང་ནད་གཉིས། ཡུལ་ཀླུམ་རོའི་ཡ་སུམ་ན་
རྗེ་ནམ་པའི་བུ་གསེང་ཏི། བློན་པོ་མྱང་དང་སྦྲང་གཉིས། ཡུལ་སྲིབས་ཡུལ་གྱི་
རལ་མོ་གོང་ན། རྗེ་དྲང་རྗེའི་རྣོལ་ནམ། བློན་པོ་ཞུགས་ཚམས་དང་དབྲད་
གཉིས། ཡུལ་ཀོང་པོ་ལ་བྲེ་སྣར་ན། རྗེ་རྐོང་རྗེའི་དཀར་པོ། བློན་པོ་མཁར་པ་



དང་ཕ་དྲུག་གཉིས། ཡུལ་མྱང་ཡུལ་གྱི་རྟ་གསུམ་ན། རྗེ་མྱང་ཙུང་སླང་རྒྱལ།
བློན་པོ་འོ་རུ་དང་སྦྲགས་གཉིས། ཡུལ་དགས་ཀྱི་གྲུ་བཞི་ན། རྗེ་དགས་རྒྱལ་
སྤྲོག་ཟིན། བློན་པོ་ཕོ་གུ་དང་པོག་རོལ་གཉིས། ཡུལ་མཆིམས་ཡུལ་གྱི་དགུའ་
ཡུལ་ནའ། རྗེ་མཆིམས་རྗེའི་ནེ་འུ། བློན་པོ་དང་དང་དིང་དི་གཉིས། ཡུལ་
སུམ་ཡུལ་གྱི་ཡ་སུམ་ནའ། རྗེ་སེ་རེ་ཁྲི། བློན་པོ་རླུང་དང་ཀམ་གཉིས། ཡུལ་
འབྲོག་མོ་སྣམ་གསུམ་ནའ། བློན་པོ་སྐྱང་རེ་གནག ཅེས་གསུངས་པ་ལྟར་ན་
རྒྱལ་ཕྲན་སིལ་མ་འདི་དག་སྐབས་ཀྱི་རྗེ་བློན་དག་གི་མཚན་ཆ་ཚང་མི་གསལ་
ནའང་གངས་ཅན་བོད་ཀྱི་ཡུལ་ལྗོངས་སྟོད་སྨད་བར་གསུམ་ཀུན་ཏུ་གདོད་མའི་
སྤྱི་ཚོགས་ནས་བྲན་གཡོག་གི་སྤྱི་ཚོགས་བརྒྱུད་རིམ་སྐོར་ཕྱོགས་ཙམ་ཤེས་ཐུབ་སྟེ།
ཆོས་འབྱུང་ མཁས་ པའི་ དགའ་ སྟོན་ལས། རྒྱལ་ ཕྲན་ དེ་ རྣམས་ འཐབ་རྩོད་
གསོད་ གཅོད་ དགའ། ། ལེགས་ ཉེས་ མི་ རྩི་ བཀྱོན་ འབེབས་ བཙོན་ རར་
འཛུད། ། མཐའ་བཞིའི་རྒྱལ་པོའི་རྟག་ཏུ་མནར་ཞིང་འཚེ། ། རྒྱ་ནག་རྒྱལ་པོ་
ཤིང་ལ་སྦྲུལ་ལྟར་འཁྲི། ། རྒྱ་གར་རྒྱལ་པོ་ལུག་ལ་སྤང་ལྟར་འཇབས། ། སྟག་
གཟིག་རྒྱལ་ པོ་ བྱ་ ཁྱུར་ ཁྲ་ ལྟར་ རྒྱུག ། གེ་ སར་ རྒྱལ་ པོ་ ཤིང་ ལ་ སྟར་ ལྟར་
འཚབ། ། ཅེས་དང་། འཐབ་ཏུ་མི་ཐུབ་བོད་ལ་དམག་གྲངས་ཉུང་། ། ཡུལ་
གཞན་འགྲོ་རུ་རྒྱལ་ཕྲན་གྱིས་མི་སྟེར། ། ཐང་ལ་མི་ཆགས་བྲག་རི་བཙན་པོ་
འཛིན། ། བཟའ་བཏུང་མི་རྙེད་བཀྲེས་སྐོམ་སྡུག་བསྔལ་ཆེ། ། གཉའ་ཁྲི་བཙན་
པོ་བོད་ཡུལ་ རྗེ་མཛད་ནས། ། བོད་འབངས་བདེ་ཞིང་ སྐྱིད་ པར་མཛད་པ་
ཡིན། ། ཞེས་གསུངས་པ་དེ་དག་ལ་བརྟགས་ན། སྐབས་དེར་རྒྱལ་ཕྲན་དེ་དག་
ཕྱི་ནང་གི་འཁྲུག་རྩོད་བར་མ་ཆད་པར་བྱུང་བས་འབངས་མི་རྣམས་ལ་སྙིང་རྗེ་
མེད་པར་ཉེས་ཁྲིམས་གཟོད་མི་ནུས་པའི་སྡུག་བསྔལ་མང་པོ་མྱོང་དགོས་པ་དང་།
དུས་རྟག་ཏུ་དགྲ་ཇག་གཡུལ་འཁྲུག་གི་ལས་ལ་སྦྱོར་ཞིང་། རྒྱལ་ཕྲན་གཞན་གྱི་



འབངས་དམག་བཟུང་ཚེ་བྲན་གཡོག་བྱེད་དུ་འཇུག དབང་སྒྱུར་མཛད་པའི་
རྗེ་རིགས་དག་གིས་ལེགས་ཉེས་ མི་ འབྱེད་ ཅིང་ འབངས་ མི་རྣམས་ ལ་ མནར་
གཅོད་བཙན་ཤེད་ཀྱིས་བྲན་དུ་བཀོལ་ཏེ་གྱེན་ལྡོག་བྱེད་མཁན་བྱུང་ན་སྲོག་ཆད་
གཅོད་པ་སོགས་མི་དམངས་ཡོངས་ལ་རང་དབང་ཏིལ་འབྲུ་ཙམ་ཡང་མེད་པའི་
འཚོ་བ་ཧ་ཅང་སྡུག་བསྔལ་བ་སྤྱོད་པའི་དུས་དེར། ཕྱི་ཕྱོགས་ནས་རྒྱལ་ཕྲན་དེ་
དག་ལ་རྟག་པར་བཙན་འཛུལ་བྱས་ཏེ་ མ་རུངས་ འཕྲོག་བཅོམ་བྱས་ནའང་།
རང་ལ་དམག་གྲངས་ཉུང་ཞིང་སྟོབས་འབྱོར་ཞན་པ། ནང་ཁུལ་མཐུན་སྒྲིལ་
མེད་པའི་སྟབས་ཀྱིས་ངོ་རྒོལ་བྱས་པའི་ནུས་པ་བྲལ། འོག་གི་འབངས་མི་རྣམས་
ཡུལ་གཞན་དུ་བྲོས་བྱོལ་བྱེད་རུང་ རྒྱལ་ཕྲན་དེ་དག་གི་དཔོན་གྱིས་བདག་ཏུ་
བཟུང་ནས་འགྲོ་རུ་མ་བཅུག་པ་དང༌། ཞིང་འབྲོག་གི་ལས་ཀ་བྱེད་ཅིང་ཡུལ་དུ་
བསྡད་ན་རྟག་པར་ཕྱི་ཡི་དགྲ་ཇག་གིས་འཚེ་བས་རི་བྲག་སོགས་སུ་གནས་སྡོད་
དགོས་པ་བྱུང་སྟབས། བཟའ་བཏུང་གི་རིགས་ཆད་དེ་འབངས་མི་རྣམས་ལ་
བཀྲེས་སྐོམ་གྱི་སྡུག་བསྔལ་ཆེན་པོ་ཞིག་མྱོང་དགོས་བྱུང་བའི་སྐབས་དེར་སྤུ་རྒྱལ་
གཉའ་ཁྲི་བཙན་པོ་བྱོན་ནས་རྒྱལ་ཕྲན་དག་ཕལ་ཆེར་གཅིག་གྱུར་བྱུང་བ་འདིས་
སྤུ་རྒྱལ་གོང་དུ་བོད་ཀྱི་སྤྱི་ཚོགས་ལམ་ལུགས་དང་། འབངས་མིའི་འཚོ་བ་དང་
གནས་བབ་རགས་རིམ་ཙམ་ཞིག་མཚོན་ཡོད་ཀྱང་། ཕྱིས་སུ་བོད་གངས་ཅན་
མཛེས་པའི་ཡུལ་ལྗོངས་སུ་སྤྱི་ཚོགས་ལ་འགྱུར་ལྡོག་ཆེར་བྱུང་བ་དང་། ནང་པ་
སངས་རྒྱས་ཀྱི་ཆོས་དར་ཞིང་རྒྱས་པ་བྱུང་བས་ལོ་རྒྱུས་སྨྲ་བ་དག་གིས་ཆོས་རྒྱལ་
མེས་དབོན་རྣམ་གསུམ་སོགས་ཀྱི་མེས་པོ་རྗེ་གཉའ་ཁྲི་བཙན་པོའི་སྔོན་གྱི་རྒྱལ་
ཕྲན་དེ་དག་ལ་མངའ་སྒྱུར་བ་རྣམས་དང་ཡུལ་ཕྱོགས་བཅས་བདུད་འདྲེ་ལྟ་བུའི་
གཟུགས་དབྱིབས་ཞིག་ལ་དཔེ་བཀོད་ནས་མིང་བཏགས་པ་ཙམ་ལས་དངོས་
བྱུང་བོད་ཀྱི་ཡུལ་འདིར་ཕྱུག་དབུལ་གྱི་ཁྱད་པར་བྱུང་བའི་ཐོག་མ་གནོད་སྦྱིན་
34



ནག་པོ་ནས་རྒྱལ་ཕྲན་སིལ་མ་བཞི་བཅུའི་བར་ལོ་གྲངས་ཁྲི་ཕྲག་དུ་མའི་ལོ་རྒྱུས་
གསལ་བོར་བརྗོད་པ་ཧ་ཅང་དཀོན་ཡང་། དེང་རབས་བོད་ཀྱི་རིག་གནས་དང་
ལོ་རྒྱུས་དག་ལ་ཞིབ་འཇུག་གནང་བའི་སྐྱེས་མཆོག་དམ་པ་རྣམས་ཀྱིས་ཕྱག་སོར་
ལས་གསར་དུ་སྐྲུན་པའི་གཞུང་ལུགས་རྒྱས་བསྡུས་དུ་མ་བྱུང་ཡོད་དོ། །
35



དོན་ཚན་གཉིས་པ། བོད་དུ་སྤུར་རྒྱལ་གཉའ་ཁྲི་
བཙན་པོ་ནས་གནམ་རི་སྲོང་བཙན་བར་
གྱི་རྒྱལ་རབས་མདོ་ཙམ་གླེང་བ།
གཅིག སྤུར་རྒྱལ་ཐོག་མར་གཉའ་ཁྲི་བཙན་པོ་སོགས་
གནམ་གྱི་ཁྲི་བདུན་བྱུང་ཚུལ་སྐོར་བཤད་པ།
དེ་ལྟར་གདོད་མའི་དུས་ནས་བྲན་གཡོག་གི་སྤྱི་ཚོགས་བརྒྱུད་རིམ་ནང་།
རྒྱ་གར་དུ་འཁྲུངས་པའི་སངས་རྒྱས་ཤཱཀྱ་ཐུབ་པ་དང་ཕལ་ཆེར་དུས་མཉམ་དུ་
བོད་མངའ་རིས་ཡུལ་གྱི་འོལ་མོ་ལུང་རིང་དུ་ཡབ་རྒྱལ་པོ་ཐོད་དཀར་དང་ཡུམ་
ཡོ་ཕྱི་རྒྱལ་བཞད་མ་གཉིས་ཀྱི་སྲས་སུ་བྱུང་བའི་བོན་པོའི་སྟོན་པ་སྟེ་གཤེན་རབ་
མི་བོ་ཆེ་སྐུ་འཁྲུངས་ཏེ་གཡུང་དྲུང་བོན་གྱི་བསྟན་པ་བྱུང་ཡོད་པ་དེ་ནས་བཟུང༌།
བོད་ཡུལ་ཀུན་ཏུ་བོན་གྱི་ཆོས་གཞུང་དང་རིག་གནས་ལ་དད་ཞེན་ཡོད་པ་དང༌།
བྱ་བ་གང་ཞིག་ལས་རྒྱུ་འབྲས་ལ་རྩི་སྲུང་བྱེད་ཅིང་ལྷ་འདྲེས་ཕན་གནོད་དག་ལ་
ཡིད་ཆེས་བྱས་ཏེ་ལྷ་མཆོད་པ་དང་འདྲེ་བཀར་བ་སོགས་སྲོལ་རྒྱུན་མང་དུ་ཆགས་
པའི་དུས་རིམ་ཙམ་ལ། དབུས་གཙང་སྤོ་བོ་ཡུལ་ཏེ་དེང་གི་ཉིང་ཁྲི་ས་ཁུལ་གྱི་སྤོ་
མོས་རྫོང་ནས་ཡབ་ཐེ་རང་མང་སྙ་ལུ་བ་རེ་དང་ཡུམ་མོ་བཙུན་བྱ་བ་གཉིས་ལ་བུ་
སྤུན་དགུ་སྐྱེས་པའི་ཐ་ཆུང་དེ་བྱིས་པའི་དུས་ནས་ཐུགས་གྱོང་ཞིང་ནུས་རྩལ་ཆེ་
བས་ཡུལ་དེའི་འགོ་གཙོའི་བརྙས་དམོད་དང༌། ཚོ་བའི་བསྡམ་ ཁྲིམས་སོགས་ .
36



འཁུར་དུ་མ་འདོད་པར་བརྟེན་ཕ་ཡུལ་དང་ཁ་བྲལ་ནས་དབུས་ཕྱོགས་སུ་བྱོན་
པའི་ཚེ། དེར་རྗེ་བོ་འཚོལ་བ་དང་བྱང་ལམ་གཡའ་ལེ་གོང་དུ་ཕན་ཚུན་འཕྲད་
པས་ཁྱོད་སུ་ཡིན། གང་ནས་འོངས་དྲིས་པར་ལན་དུ་སྤུ་བོ་ནས་འོངས། ད་
དབུས་ལ་འགྲོ་བྱས་པས། འོ་ན་ཁྱེད་ལ་ནུས་པ་ཅི་ཡོད་ཅེས་དྲིས་པར་ལན་དུ་ང་
ནུས་མཐུ་ཆེ་བས་ཡུལ་གྱིས་སྨྱུགས་པ་ཡིན་ཟེར། དེས་ན་ཁྱེད་ཀྱིས་ངེད་ཅག་གི་
རྗེ་བོ་བྱེད་ཨེ་ནུས་བྱས་པས། ཁྱེད་རང་རྣམས་ཀྱིས་གཉའ་བར་ཁྲི་ལ་བཏེག་
ཅིང་རྒྱལ་པོའི་གོ་ས་གནང་དང་། རང་ཉིད་ལ་མཐུ་སྟོབས་རྫུ་འཕྲུལ་བསམ་
གྱིས་མི་ཁྱབ་པ་ཡོད་ཟེར་བས། དེར་ཇི་གསུངས་བཞིན་གཉའ་བར་བཏེག་ནས་
རྗེ་རུ་ཁུར་བས་མཚན་ཡང་གཉའ་ཁྲི་བཙན་པོ་ཞེས་གསོལ། རྗེ་དེ་ཉིད་སྤྱི་ལོ་
སྔོན་གྱི་ལུགས་ལྡོག་ཏུ་བརྩིས་ན་ལོ་བཞི་བརྒྱ་ཙམ་ལ་འཁོད་ནས་ཡུལ་ཡར་ཀླུང་
གཞུང་དུ་ཕོ་བྲང་ཡུམ་བུ་བརླ་མཁར་བརྩིགས་ཏེ་རྒྱལ་སྲིད་རིམ་བཞིན་མངའ་
བསྐྱེད་དེ་བོད་ཀྱི་བདག་པོ་གྱུར་བས་སྔར་བོད་དུ་བྱུང་བའི་དཔོན་འགོ་རྣམས་
དང་མ་འདྲ་བར་འབངས་ལ་སྙིང་རྗེ་ཡོད་པ་མ་ཟད། རྒྱལ་པོ་རང་ཉིད་ཀྱང་
ནུས་མཐུ་བསམ་གྱིས་མི་ཁྱབ་པའི་སྒོ་ནས་རྒྱལ་སྲིད་འཕེལ་ཞིང་སྡེ་འབངས་ཀུན་
གྱིས་བསྟོད་པའི་གནས་སུ་གྱུར། དེའང་རྗེ་གཉའ་ཁྲི་བཙན་པོའི་བྱུང་ཚུལ་སྐོར་
དུ་གནའ་དེང་མཁས་པ་དག་གིས་བཞེད་ཚུལ་མི་འདྲ་བ་ཅི་རིགས་སུ་བྱུང་ཡོད་
ཀྱང༌། དེ་དག་བཞེད་པ་གཙོ་བོ་བཞི་རུ་བསྡུས་ཆོག་སྟེ། གནམ་གྱི་ལྷ་ཡུལ་ནས་
མི་ཡུལ་དུ་རྗེ་བོར་བྱོན་ཞེས་བཤད་སྲོལ་གཅིག རྒྱ་གར་གྱི་ཤཱཀྱའི་རྒྱལ་རྒྱུད་ལས་
ཡུལ་འཁྱར་ཏེ་བོད་ཀྱི་རྗེ་བོར་མཛད་ཚུལ་དང་གཉིས། མེས་རྒྱལ་ནང་ས་འཕན་
མྱི་ལས་བྱུང་ཏེ་རྗེ་བོ་མཛད་ཚུལ་དང་གསུམ། བོད་ཀྱི་སྤོ་བོ་ནས་བྱུང་སྟེ་རྒྱལ་པོ་
མཛད་པ་བཅས་བཤད་སྲོལ་བཞི་ལས་ ཐོག་མར་གསུམ་པོ་དེ་ནི་གངས་ ཅན་
ལྗོངས་སུ་སངས་རྒྱས་ཆོས་ལུགས་དར་ནས་བཟུང་བོད་རང་གི་གནའ་བོའི་ཆོས་



ལུགས་རྙིང་པ་བོན་དང་དེའི་རིག་གནས་ལོ་རྒྱུས་སོགས་ནང་ཆོས་མ་དར་གོང་གི་
ཚུལ་ལུགས་ ཐམས་ ཅད་བསུབ་རྐྱང་བྱེད་སྲོལ་བྱུང་ཡོད་ནའང་། སྤུར་རྒྱལ་
གཉའ་ཁྲི་བཙན་པོ་ནས་གདུང་རབས་རིམ་བྱོན་གྱི་རིགས་རུས་དེ་དག་ཆོས་རྒྱལ་
མེས་དབོན་རྣམ་གསུམ་གྱི་མེས་པོ་ཡིན་ཕྱིར། མཚན་དང་མཛད་རྗེས་རགས་
ཙམ་ཞིག་ཕྱིས་སུ་ལོ་རྒྱུས་ཡིག་ཚང་དག་ལ་བཀོད་ནས་ མ་མཉམ་པར་གནས་
ཞིང་། སངས་རྒྱས་ཆོས་ལུགས་བོད་ལ་དར་འཕེལ་བྱུང་བས་བོད་མི་ཕལ་ཆེར་
གྱིས་ནང་ཆོས་དེར་ཧ་ཅང་དགའ་ཞེན་དང་གུས་མཆོད་ཆེ་བས་རྐྱེན་ལས་བོད་ཀྱི་
རིག་གནས་མཐའ་དག་གི་ཁུངས་ཏེ་ལྷ་ཡུལ་དང་རྒྱ་གར་བཅས་ལ་གཏུགས་ཅི་
ཐུབ་བྱས་ནས་བོད་མིའི་འབྱུང་ཁུངས་དང་རྗེ་བོ་སོགས་ཕལ་ཆེར་དེ་ནས་བྱུང་བ་
དང་། ཆབ་ དཔལ་ རིག་ གསུམ་ བཅས་ བརྗོད་ བྱ་ གང་ རུང་ སངས་ རྒྱས་ ཆོས་
ལུགས་དང་འབྲེལ་བ་ཟབ་མོ་བྱེད་ཅིང་མིའི་བློ་ཁ་བསྒྱུར་བའི་ཐབས་ཤེས་ཙམ་
ལས་རྣམ་པ་ཐམས་ཅད་གཅིག་ཏུ་བདེན་པ་མ་ངེས་སོ། ། བོད་ཀྱི་སྤོ་བོའི་ཡུལ་
ནས་བྱུང་སྟེ་རྒྱལ་པོ་མཛད་ཅེས་བཤད་སྲོལ་དེར་ལོ་རྒྱུས་དོན་དངོས་བྱུང་བའི་
བདེན་དཔུང་བྱེད་པའི་རྒྱུ་མཚན་ཡང༌། ཆོས་ལུགས་ལ་མི་དད་པ་དང་རང་
ཤེད་ཀྱིས་སྨྲ་བ་ཞིག་ཅི་ལ་ཡིན། དེའང་ཕྱོགས་སུ་མ་ལྷུང་བའི་ལོ་རྒྱུས་ཀྱི་གཞུང་
ལུགས་ཚད་ལྡན་འགའ་ཤས་ཁུངས་ཡོད་པ་དང༌། དོན་དངོས་དང་མཐུན་པ།
སྐབས་དེའི་བོད་ཀྱི་སྤྱི་ཚོགས་ལོ་རྒྱུས་དང་མཐུན་པ། ཇེ་བཀབ་ཇེ་གསལ་དུ་
གྱུར་པ། དངོས་མེད་ཀྱི་མེ་ལོང་ལས་དངོས་དོན་གྱི་གཟུགས་བརྙན་མཚོན་པ།
མཚན་དོན་ མཐུན་ པ་ བཅས་ ཕྱོགས་ སོ་ སོའི་ ཐད་ ནས་ བསམ་ གཞིགས་ དང་
དཔྱད་པ་བྱེད་ནས་དངོས་དོན་གཏན་ཁེལ་ཐུབ་བོ། ། སྤུར་རྒྱལ་ཐོག་མའམ་
བོད་ཀྱི་རྒྱལ་ཕྲན་སིལ་མ་གཅིག་ཏུ་བསྡུས་པའི་རྒྱལ་པོ་གཉའ་ཁྲི་བཙན་པོ་ཞེས་
བོད་ཀྱི་བཙན་པོར་བྱོན་ནས་རིམ་བཞིན་བོད་ལ་རྒྱལ་སྲིད་འཛིན་པའི་རྗེ་བོ་སྤུར་
38



རྒྱལ་གཉིས་པ་ནི་ཡབ་གཉའ་ཁྲི་བཙན་པོ་དང་ཡུམ་གནམ་མུག་མུག་གི་སྲས་མུ་
ཁྲི་བཙན་པོ་ཞེས་ གསང་སྔགས་སྤྱི་སྤུངས་ཀྱི་བོན་ལ་ཐུགས་ དམ་ མཛད་ པས་
གནམ་མཁའ་ལ་རྫུ་འཕྲུལ་གྱི་སྨན་བུ་མོ་བཞི་ཁྲིའི་བསྐོར་ནས་བྱོན་པ་སོགས་གྲུབ་
པའི་རྟགས་ ངོ༌ མཚར་ བ་ དུ་ མ་ བསྟན། སྐུ་སྲུང་ ནི་ གཅེའུ་ ལན་ཚས་ མཛད།
གསས་མཁར་ཁོ་མ་ནེ་ཆུང་བཞེངས་སོ། ། སྤུར་རྒྱལ་གསུམ་པ་ནི། ཡབ་མུ་ཁྲི་
བཙན་པོ་ དང་ཡུམ་ ས་ སླན་ཏིང་ཏིང་མའི་སྲས་དེང༌ཁྲི་ བཙན་ པོ་ ཡིན། སྐུ་
གཤེན་གཅེའུ་སྨིན་དཀར་གྱིས་མཛད། གསས་མཁར་ཁོ་མ་ཡང་རྩེ་བཞེངས་
སོ། ། སྤུར་རྒྱལ་བཞི་པ། ཡབ་དེང་ཁྲི་དང་ཡུམ་སེ་ཟ་སྨན་གྱི་སྲས་སོ་ཁྲི་བཙན་
པོ་ཡིན། སྐུ་གཤེན་གཅེའུ་འོད་དཀར་གྱིས་མཛད། གསས་མཁར་མྱུར་དགུ་
ཁྱུང་པོ་བཞེངས་སོ། ། སྤུར་རྒྱལ་ལྔ་པ་ནི། ཡབ་སོ་ཁྲི་བཙན་པོ་དང་ཡུམ་དར་
ཟ་ཞང་ཞུང་མའི་སྲས་དར་ཁྲི་བཙན་པོ་ཡིན། སྐུ་གཤེན་མཚེ་མི་ཟུང་སྨན་གྱིས་
བྱས། གསས་མཁར་ཟོ་བོ་ཁྱུང་པོ་བཞེངས་སོ། ། སྤུར་རྒྱལ་དྲུག་པ་ནི། ཡབ་
དར་ཁྲི་བཙན་པོ་དང་ཡུམ་ དྭགས་ ཀྱི་ ལྷ་ མོའི་སྲས་ དྭགས་ ཁྲི་ བཙན་ པོ་ ཡིན།
གཞན་ཡང་ཡུམ་ གདགས་ལྷ་དཀར་མོའི་སྲས་ གདགས་ཁྲི་ བཙན་པོའང་ཟེར།
སྐུ་གཤེན་དག་པ་མི་ཆེ་ཞེས་པས་བྱས། གསས་མཁར་གཡུང་དྲུང་ལྷ་རྩེ་བཞེངས་
སོ། ། སྤུར་རྒྱལ་བདུན་པ་ནི། ཡབ་དྭགས་ཁྲི་བཙན་པོ་དང་ཡུམ་སྲིབ་ལྷ་སྔོན་
མོ་གཉིས་ཀྱི་སྲས་སྲིབ་ཁྲི་བཙན་པོ་ཡིན། སྐུ་གཤེན་གཅེའུ་ ཞལ་དཀར་གྱིས་
མཛད། གསས་མཁར་ཁོ་མ་རུ་རིང་བཞེངས་སོ། ། འདི་ཡན་གྱི་རྒྱལ་རབས་
རྣམས་ས་ནས་གནམ་དུ་གཤེགས་པས་གནམ་ལ་ཁྲི་བདུན་ཞེས་མཚན་བྱུང་བར་
གྲགས་ཀྱང་། དོན་དུ་སྐུ་ཕུང་མེར་བསྲེགས་པའི་དུ་བ་གནམ་དུ་སོང་བས་དེ་ལྟ་
བུའི་ཟེར་སྲོལ་བྱུང་ངོ༌། ། གོང་གི་བཙན་པོ་དག་གི་རིང་ལ་གཡས་རུ་དང་
གཡོན་རུ་བཅས་ཀྱི་ཡུལ་དུ་བོན་གྱི་འདུག་གནས་སོ་བདུན་བྱ་བ་བཙུགས་ཤིང༌།



དེ་ལ་བརྟེན་ནས་བོན་གྱི་གྲུབ་ཐོབ་དང་མཁས་པ་དུ་མ་བྱོན་པར་བཤད། གང་
ལྟར་འདི་ ཐམས་ ཅད་ཁུངས་བཙུན་ཞིག་ཡིན་ཞེས་ཁ་ཚོད་གཅོད་དཀའ་ཡང་
སྐབས་དེར་བོན་པོའི་ཆོས་དར་ཡོད་པ་དང༌། བོན་ལུགས་དང་འབྲེལ་བའི་བོད་
ཀྱི་མངའ་རིས་དང་གནའ་རབས་རིག་གནས་སོགས་དར་ཁྱབ་བྱུང་ཡོད་པ་ཕྱིས་
ཀྱི་ལོ་རྒྱུས་རྣམས་ལས་ཤེས་སོ། །
གཉིས། སྤུར་གྱི་རྒྱལ་རབས་ལས་སྟོད་ཀྱི་སྟེང་གཉིས་
བྱུང་ཚུལ་སྐོར་མདོ་ཙམ་བཤད་པ།
དེ་ཡང་གནམ་གྱི་ཁྲི་བདུན་ནས་བརྒྱུད་པའི་བོད་ཀྱི་རྒྱལ་རབས་བརྒྱད་པ་
དང་དགུ་པ་གཉིས་ལ་བོད་ཀྱི་ལོ་རྒྱུས་ཡོངས་གྲགས་སུ་སྟོད་ཀྱི་སྟེང་གཉིས་ཟེར་
ཞིང༌། དེ་གཉིས་ལས་སྔ་མ་སྤུར་རྒྱལ་བརྒྱད་པ་གྲིར་གུམ་བཙན་པོ་ཞེས་ཡབ་
སྲིབ་ཁྲི་བཙན་པོ་དང་ཡུམ་ས་བཙུན་ཀླུ་རྗེ་མ་གཉིས་ཀྱི་སྲས་སུ་སྤྱི་ལོ་སྔོན་གྱི་དུས་
རབས་གཉིས་པའི་ནང་ཙམ་དུ་སྐུ་བལྟམས་ཤིང་སྔར་གྱི་ལུགས་ལྟར་རྒྱལ་སྲིད་ཀྱི་
བྱ་བ་མཛད་ཅིང་། སྐུ་གཤེད་གཅེའུ་ཚེམས་དཀར་གྱིས་བྱས། གསས་ཁང་ས་
ལེ་བྱེའུ་ཚང་བཞེངས། ཀླུ་སྲིང་མེར་ལྕམ་ཁབ་ཏུ་བཞེས། རྒྱལ་པོ་འདིའི་མཚན་
འདོགས་ཚུལ་ དང་ བློན་པོ་ལོང་ངམ་ བར་ འཐབ་ པའི་ སྐོར་འགྲེལ་བཤད་ མི་
གཅིག་པ་ཕྲན་བུ་བྱུང་ཡོད་ཀྱང་། འདིར་ཆོས་འབྱུང་མཁས་པའི་དགའ་སྟོན་
ལས། འདི་འཁྲུངས་ཚེ་ཨ་ཕྱི་གདགས་ལྷ་དཀར་མོ་ལ་མཚན་ཅིར་གསོལ་དྲིས་
པས་བླ་སྤང་དང་མ་དིང་མེས་མ་ཚིག་གམ། བླ་མཚོ་སྔོན་མོ་མ་སྐམས་སམ། བླ་
བྲག་དཀར་པོ་མ་ཉིལ་ལམ། ཟེར་བར་ལན་དུ་མ་ཉམས་སྨྲས་ཀྱང་རྒན་མོའི་ལོ་
ན་རྒས་ཆེ་བས་དབང་པོ་ཉམས་པས་ལོག་པར་གོ་སྟེ་འོ་ན་རྒྱལ་ས་མི་ཟིན་ཟེར་
ནས་མཚན་ལོག་པར་བཏགས་ཞེས་གྲགས། ཕྱི་མོས་མཚན་དུ་གྲི་གུམ་བཙན་
40



པོར་གསོལ། དེ་ཡི་བཙུན་མོ་ཀླུ་སྲིང་མེར་ལྕམ་ལ། ། ཤ་ཁྲི་ཉ་ཁྲི་བྱ་ཁྲི་གསུམ་
ཡང་བལྟམས། ། དེ་ཚེ་རྒྱ་གར་ཡུལ་དང་སྟག་གཟིག་མཚམས། ། གུ་ར་ཝ་ཏ་
ཞེས་བྱའི་ཡུལ་ཁམས་ནས། ། མུ་སྟེགས་བོན་པོ་འ་ཞ་ཞེས་པ་བྱུང༌། ། གནམ་ལ་
འཕུར་ཞིང་ ཁ་ ནས་ མངོན་ ཤེས་ སྨྲ། ། ཤིང་ལ་ འབྲེང་ འདྲ་ རྡོ་ལ་ ལྷུ་ གཟུག་
འདྲ། ། རྟག་ཏུ་ཤ་ཆང་གིས་ནི་འདྲེ་མཆོད་བྱེད། ། དེ་ལ་རྒྱལ་པོས་བླ་མཆོད་
བཀུར་སྟེ་མཛད། ། གཡུ་ཡི་གཡུང་དྲུང་དཔའ་བའི་སྟག་སློག་དང༌། འགིང་
བའི་རལ་ཁས་བསྟོད་ཅིང་མངའ་ཐང་སྦར། ། ཁུ་དང་ནུ་བས་ཆེ་ཞེས་ཨ་ཡང་
བོས། ། མུ་སྟེགས་ལྟ་ལོག་བོན་གྱི་བྱིན་རླབས་ཆུངས། ། རྒྱལ་པོའི་ཐུགས་སུ་
བདུད་རིས་གནོད་གསོལ་གྱུར། ང་ལ་གྲི་གུམ་དུ་འདོགས་པ་ཙུག་ཡིན་ཟེར་ནས་
བཏགས་བྱས་ པས་ ཅིས་ ཀྱང་ གྲིར་ འགུམ་ན་ང་ གཞན་དང་འཐབ་ཟེར་ནས་
འབངས་ལོང་ངམ་རྟ་རྫི་དང་འཐབ་ཟླ་བཅོལ་ཚུལ་དང་། གཞན་ཡང་ཀ་བཀོལ་
མ་ལས་ཁ་ཆེའི་རྒྱལ་པོ་དང་གཡུལ་སྤྲད་རྗེས་བོད་རྒྱལ་ནས་ཕྱིར་ལོག་པའི་ལམ་
དུ་ཁ་ཆེའི་མི་ལུས་པ་ཅིག་ན་རེ། བོད་ཀྱི་དཔའ་བོས་གཞུ་ཀ་བ་ཙམ་ལ་མདའ་ཕྱ་
མ་ཙམ་འཕེན་པ་བྱུང༌། ཕ་ཀི་ན་ཟེར་ནས་ཕ་བོང་ལ་ལྡེམ་མེ་འདུག་པ་དམག་མི་
ཚོས་མཐོང་བས་ལ་ལ་ན་རེ་རྒྱལ་པོས་འཕང་པ་ཡིན་ཟེར། ལ་ལ་ན་རེ་འབངས་
ལོང་ངམ་རྟ་རྫིས་འཕང་པ་ཡིན་ཟེར་བས་དེ་གཉིས་གང་ཡིན་བརྟག་པའི་སྙན་ཕྲ་
བཅུག་པས་རྒྱལ་པོས་རྩལ་འགྲན་ཟེར་བ་ལ་ལོང་ངམ་གྱིས་ངས་མ་ཐུབ་ན་ང་ལ་
ཆད་པ་འོང་སྙམ་ནས་གྱ་ལོག་སྨྲས་ཟེར་ཡང་རྒྱལ་པོས་མ་ཉན་པར་ཕན་ཚུན་
འཐབ་པ་ཡིན་ཚུལ་དང་། ཏུན་ཧོང་ནས་ཐོན་པའི་བོད་ཀྱི་ལོ་རྒྱུས་ཡིག་ཆ་ལས།
གྲི་གུམ་བཙན་པོར་མཚན་བཏགས་ནས། མཚན་བཏགས་ནོངས་སྟེ། ཐུགས་
སུ་ཡང་ཞུགས། ལྡེ་སྲས་མྱིའི་མྱི་ཚུལ་ཏེ། མངོན་པར་དགུང་དུ་གཤེགས་པ་
སྩོགས་པ་འཕྲུལ་དང་བྱིན་ཆེད་པོ་མངའ་བས། དྲོད་དང་དྲེགས་མ་ཐུབ་སྟེ།
T



བཙན་འདྲན་ བདའ་བས། ཡབ་འབངས་ཕ་དགུའ་དང་ཡུམ་འབངས་ཚན་
གསུམ་ལ་དགྲ་རུ་རྒལ་གཡག་དུ་དྲུང་ཕོད་དམ་ཞེས་བཀའ་བསྩལ་ན། སོ་ སོ་
ནས་ཀུན་གྱིས་མི་ཕོད་ཆེས་གསོལ་ཏོ། ། ལོ་ངམ་རྟ་རྫིས་ཀྱང་མི་ཕོད་ཅེས་གསོལ་
པ་ལས་མ་གནང་སྟེ། འུང་ནས་ལོ་ངམ་གྱིས་གསོལ་པ། དེ་ལྟར་མི་གནང་ན།
ལྷའི་དཀོར་མདུང་རང་འདེབས་དང༌། རལ་གྲི་རང་གཅོད་དང༌། ཁྲབ་རང་
གྱོན་དང༌། ཕུབ་རང་བཟུང་ལ་སྩོགས་པ། འཕྲུལ་ གྱི་དཀོར་ཆེད་པོ་མངའ་
བའི་རྣམས་བདག་ལ་སྩོལ་ན་ཕོད་ཅེས་གསོལ་ཏོ། ། དེ་ནས་ལྷའི་དཀོར་ཐམ་
ཤད་བསྩལ་ཏོ། ། འུང་ནས་ལོ་ངམ་རྟ་རྫི་ཡང་། མཁར་མྱང་རོ་ཤམ་པོར་སྔར་
མཆིས་སོ། ། བཙན་པོ་ཡང་མྱང་རོ་ཤམ་པོར་གཤེགས་ནས། མྱང་རོ་ཐལ་བ་
ཚལ་དུ་གཡུལ་བྲེས་སོ། ། ཞེས་གསུངས་པ་དག་ལ་དཔྱད་ན་རྒྱལ་བློན་བར་གྱི་
འཁྲུག་རྩོད་ཡོང་བའི་རྒྱུ་རྐྱེན་གཙོ་བོ་མཚོན་ཡོད་དོ། ། ཡང་ཆོས་འབྱུང་མཁས་
པའི་དགའ་སྟོན་ལས། གང་ནའང་ཉང་རོ་རྩིབས་ཀྱི་ཐལ་བ་ཚལ་དུ་སྐར་མ་ས་
རི་ས་ག་ལ་འཐབ་དུས་བཏབ། རྒྱལ་པོས་ཁྱི་མོ་ཉན་གྱི་རྣ་གསང་བྱ་བ་ལྐོག་ཉན་
བྱེད་དུ་བཏང་བ་ཁོས་ཤེས་ནས། རྒྱལ་པོ་དབུ་ལ་དར་ནག་གི་ཐོད་བཅིངས།
དཔྲལ་བར་མེ་ལོང་བཏགས། ཕྲག་པ་གཡས་ལ་ཝ་རོ་དང་། གཡོན་ལ་ཁྱི་རོ་
བཀལ་བ་དམར་གླང་དམར་བརྒྱ་ལ་ཐལ་སྒྲོ་སུམས་པ་བཀལ། རལ་གྲི་གླང་བྱ་
ཕོ་ཀླད་ལ་སྐོར་ཞིང་བྱུང་ན་མི་ཐུབ་ཅེས་སྨྲས་པས་རྒྱལ་པོས་དེ་ལྟར་བྱས་ཤིང་
འཐབ་པས་ས་རི་ས་ག་རླུང་སྐར་དུ་སོང་བས་རླུང་དམར་ཆེན་པོ་བྱུང་། བསོ་
བཏབ་པས་བ་ལང་འདྲོགས་ཏེ་ཐལ་སྒྲོ་རྣམས་རལ་ཐལ་ཚུབ་པས་མིག་འགྲིབས།
དར་ནག་གི་ལ་ཐོད་དང་ཝ་རོ་དང་ཁྱི་རོས་རྗེའི་གླུ་སྐས་ཆད། ལོང་ངམ་གྱིས་
དཔྲལ་བའི་མེ་ལོང་ལ་མདའ་འཕངས་ནས་བཀྲོངས་སྐད། རྒྱལ་ཕྲན་ལོང་ངམ་
རྟ་རྫི་བྱ་བ་ལ། འཐབ་ཟླ་བཅོལ་ཏེ་འཐབས་པས་གྲི་རུ་བཀྲོངས། ཟངས་ཀྱི་ག་
42



འུར་སྤུར་བཅུག་ལྕགས་གཟེར་བཏབ། ཉང་ཆུ་སྐྱ་མོའི་ནང་དུ་བོར་བར་གྱུར།
ཞེས་གསུངས་ པ་ བཞིན་ རྒྱལ་ པོ་ འདི་ ཉིད་ ཐོག་ མར་ འཁྲུངས་ སྐབས་ མ་ མས་
མཚན་འདོགས་ཉེས་ཤོར་ཏེ་གྲི་གུམ་བཙན་པོ་ཞེས་བཏགས་པས་སྐུ་ནར་སོན་
སྐབས་ཐུགས་ལ་གདོན་འདྲེ་ཞུགས་ཤིང་ཐུགས་རྒྱལ་དང་ཁེངས་དྲེགས་གནོན་
མ་ཐུབ་པར་འབངས་ལོང་ངམ་རྟ་རྫི་བྱ་བས་འཐབ་མི་ཕོད་ཅེས་ཇི་ལྟར་གསོལ་
ཡང་མ་ གསན་པར་ མཐར་ལོང་ངམ་རྟ་རྫིས་ ཐབས་ལ་བརྟེན་ནས་ བཙན་པོ་
བཀྲོངས་པ་དང་། སྤུར་ཟངས་ཆེན་ཁ་སྦྱོར་གྱི་ནང་བཅུག་སྟེ་གཙང་པོའི་གཞུང་
ལ་བསྐྱུར་བ་ཀོང་པོར་ཐོན་ཏེ་དེར་བང་སོ་བརྩིགས་པ་ནི་བོད་ཀྱི་བཙན་པོའི་
བང་སོའི་བརྩིགས་པའི་ཐོག་མ་ཡིན་ཞེས་གྲགས། དེ་ནས་ལོང་ངམ་གྱིས་སྤུར་
རྒྱལ་གྱི་རྒྱལ་སྲིད་འཕྲོག རྒྱལ་སྲས་གསུམ་པོ་སྤུ་ཀོང་སོགས་ཀྱི་ཡུལ་དུ་བྲོས་ཏེ་
བྱོལ། སྲས་མོ་བཙན་དབང་གིས་ཆུང་མར་བྱས། བཙུན་མོ་གཡོག་ཏུ་བཀོལ།
བོད་ཀྱི་རྒྱལ་སྲིད་ལོ་བཅུ་གསུམ་ཙམ་ལ་བདག་ཏུ་བཟུང་ངོ༌། ། སྤུར་རྒྱལ་དགུ་
པ། ཡབ་གྲི་གུམ་བཙན་པོ་དང་ཡུམ་ཀླུ་སྲིང་མེར་ལྕམ་གྱི་སྲས་སྤུ་ལྡེའུ་གུང་རྒྱལ་
ཡིན། དེའི་སྐུ་གཤེན་གཅེའུ་གཉའ་ཡི་མཛད། གསས་མཁར་ཁྲི་སྐོར་བཞེངས།
ལོང་ངམ་འཁོར་དང་བཅས་པ་བསད། སླར་ཡང་སྤུར་རྒྱལ་གྱི་རྒྱལ་སྲིད་ཐོབ།
ཞང་ཞུང་ནས་ཁྱུང་པོ་མུ་ཁྱུང་དང་ལྷ་ཁྱུང་རྒྱན་གཉིས་གདན་འདྲེན་ནས་བོན་
བསྟན་སླར་ཡང་དར་ཞིང་རྒྱས་པ་བྱས། ཕྱིང་བ་སྟག་རྩེ་རུ་སྐུ་མཁར་དངོས་སུ་
བརྩིགས། སྐབས་དེ་ནི་བོད་གངས་ཅན་ཡུལ་དུ་གཏེར་རྡོ་བཞུ་བའི་ལས་རིགས་
བྱུང་བས་བཟོལས་དར་བ་དང༌། ཞིང་ཕྱུགས་ལག་རྩལ་ཡང་ཇེ་མཐོར་སོང་སྟེ་
ཞིང་ལ་ཆུ་འདྲེན་པའི་ཆུ་མའི་ལོ་ཏོག་སྐོར་ལ་ཡར་ཐོན་ཆེ་རུ་བྱུང་བ་མ་ཟད།
འགྲིམ་འགྲུལ་ཐད་ཀྱང་ཆུ་ལ་ཟམ་ཆེན་འཛུགས་པའི་ཐབས་བྱུང་བ་སོགས་ཀྱི་
ཐད་ནས་དཔྱད་ན་བོད་ཀྱི་དཔལ་འབྱོར་དང་ཐོན་སྐྱེད་ལག་རྩལ་འཕེལ་རྒྱས་



བྱུང་བའི་དུས་རབས་ཤིག་ཡིན། དེ་ནས་རྒྱལ་པོ་འདི་གཉིས་ལ་ སྟོད་ཀྱི་སྟེང་
གཉིས་ཞེས་རྒྱུ་མཚན་ཡང་། སྤུར་རྒྱལ་གྱི་སྲིད་དབང་སྟེང་བའི་བར་སྐབས་ཀྱི་
སྔོན་རྗེས་བྱུང་བས་མིང་དེ་ལྟར་བཏགས་སོ།།
གསུམ། སྤུར་གྱི་རྒྱལ་རབས་ལས་ས་ཡི་ལེགས་དྲུག་
བྱུང་ཚུལ་སྐོར་མདོ་ཙམ་བཤད་པ།
དེ་ཡང་བོད་ཀྱི་རྒྱལ་རབས་ལོ་རྒྱུས་རིང་མོ་ལས་སྔོན་དུ་བཤད་པའི་གནམ་
གྱི་ཁྲི་བདུན་དང་སྟོད་ཀྱི་སྟེང་གཉིས་ཞེས་པའི་རྗེས་སུ་བཙན་པོའི་གདུང་རབས་
བཅུ་པ་ནས་བཅོ་ལྔའི་བར་དུ་བྱུང་བའི་རྒྱལ་རབས་དག་ལ་ལོ་རྒྱུས་ཡོངས་གྲགས་
སུ་སྤྱི་མིང་དུ་ས་ཡི་ལེགས་དྲུག་ཅེས་ཟེར་ཞིང༌། དེ་ལས་སྤུར་རྒྱལ་བཅུ་པ་ནི།
ཡབ་སྤུ་ལྡེའུ་གུང་རྒྱལ་དང་ཡུམ་བུམ་ ཐང་སྨད་མཚོའི་སྲས་ ཨ་ཤོ་ལེགས་རྒྱལ།
སྐུ་གཤེན་སྟོབས་ར་ཤིབས་ཤང་དང༌། གསས་མཁར་ས་ལེ་ལྗོན་ཕྱུག་བཞེངས།
སྤུར་རྒྱལ་བཅུ་གཅིག་པ་ནི། ཡབ་ཨ་ཤོ་ལེགས་དང་ཡུམ་དམུ་ལྕམ་དྲ་མ་ནའི་
སྲས་དེ་ཤོ་ལེགས་རྒྱལ། སྐུ་གཤེན་མི་མོ་ཆུང་དང༌། གསས་མཁར་ཁོ་མོ་ཡོང་རྩེ་
བཞེངས། སྤུར་རྒྱལ་བཅུ་གཉིས་པ་ནི། ཡབ་དེ་ཤོ་ལེགས་དང་ཡུམ་ཀླུ་ལྕམ་
གུར་སྨན་གྱི་སྲས་ཐི་ཤོ་ལེགས་རྒྱལ། སྐུ་གཤེན་འཛིན་བོན་ཁོག་དིར་གྱིས་བྱས།
གསས་མཁར་ས་ལེ་བང་བང་བཞེངས། སྤུར་རྒྱལ་བཅུ་གསུམ་པ་ནི། ཡབ་ཐི་
ཤོ་ལེགས་དང་ཡུམ་མཚོ་སྨན་འབྲང་མའི་སྲས་གུ་རུ་ལེགས་རྒྱལ། སྐུ་གཤེན་
མཚེས་པ་གནམ་འདུལ་གྱིས་བྱས། གསས་མཁར་རིན་ཆེན་ཟུར་མང་བཞེངས།
སྤུར་རྒྱལ་བཅུ་བཞི་པ་ནི། ཡབ་གུ་རུ་ལེགས་དང་ཡུམ་མཚོ་སྨན་བུ་མོའི་སྲས་
འབྲོང་ཞི་ལེགས་རྒྱལ། སྐུ་གཤེན་ལྷ་བོན་ཡེ་གཤེན་བདུད་འདུལ་གྱིས་མཛད།
སྤུར་རྒྱལ་བཅོ་ལྔ་པ་ནི། ཡབ་འབྲོང་ཞི་ལེགས་དང་ཡུམ་ཀླུ་ལྕམ་མི་ལོའི་སྲས་ཨི་
44



ཤོ་ལེགས། སྐུ་གཤེན་ཨ་ལ་དུན་ཅུག་གིས་བྱས། གང་གི་རྒྱལ་པོ་དྲུག་པོ་འདས་
དུས་སུ་སྤུར་ཡང་ས་ལ་སྦས་པས་ས་ཡི་ལེགས་དྲུག་ཅེས་སོ། བོན་གྱི་ལོ་རྒྱུས་ལྟར་
ན། ས་ཡི་ལེགས་དྲུག་ དག་ གི་ སྐུ་དུས་སུ། བོན་ གྱི་ རྒྱུད་ གཞུང་ དུ་ མ་ དང་།
ཁྱད་པར་བོན་རིག་པའི་གནས་ལྔ་སྟེ་ནད་ཀྱིས་གདུང་བ་སྨན་གྱི་གསོ་བྱེད་དང་།
གདོན་གྱིས་གཙེས་པ་སྔགས་ ཀྱིས་ བཅོམ་པ། རྒས་རྒུད་འཆི་འཕོ་རྩིས་ཀྱིས་
བཏུལ་བ། ཕས་ཀྱི་རྒོལ་བ་སྒྲས་ཚར་གཅོད་བཅས་དར་བ་བྱུང་ཞེས་གསུངས་
སོ། །
བཞི། སྤུར་གྱི་རྒྱལ་རབས་ལས་ཆུ་ལ་ལྡེ་བརྒྱད་
ཀྱི་བྱུང་ཚུལ་སྐོར་མདོ་ཙམ་བཤད་པ།
དེ་ཡང་བོད་ཀྱི་ལོ་རྒྱུས་རིང་མོ་ལས་རྒྱལ་རབས་བཅུ་དྲུག་ནས་ཉེར་གསུམ་
པའི་བར་དུ་བྱུང་བ་དག་ལ་སྤྱི་མིང་དུ་རྒྱལ་པོ་ལྡེ་བརྒྱད་དམ་ཆུ་ལ་ལྡེ་བརྒྱད་ཅེས་
ཟེར། རྒྱལ་པོ་འདི་དག་གི་བྱུང་བའང་སྔོན་གྱི་རྒྱལ་རབས་བཞིན་ཏེ་རང་རེའི་
ཡིག་ཚང་ཀུན་ན་བཙན་པོ་དང་སོ་སོའི་ཡུམ་གྱི་མཚན་ཙམ་བྱུང་བ་ལས་རྒྱས་པ་
བཀོད་མེད་པས། སྐབས་འདིར་ཡང་ལོགས་སུ་ཁྱད་པར་བ་ཞིག་བརྗོད་རྒྱུ་མེད་
ཀྱང་བསྐྱར་བཟློས་རགས་ཙམ་ཞུས་ན། སྤུར་རྒྱལ་བཅུ་དྲུག་པ་ནི། ཡབ་ཨི་ཤོ་
ལེགས་དང་ཡུམ་རྨུ་ལྕམ་རྨང་ལེགས་ཀྱི་སྲས་ཟ་ནམ་ཟིན་ལྡེ། སྐུ་གཤེན་བོན་པོ་
གཡུང་དྲུང་རྒྱལ་པོས་མཛད། སྤུར་རྒྱལ་བཅུ་བདུན་པ་ནི། ཡབ་ཟ་ནམ་ཟིན་
ལྡེ་དང་ཡུམ་མཚོ་སྨན་ཁྲི་དཀར་གྱི་སྲས་ལྡེ་འཕྲུལ་ནམ་གཞུང་བཙན། སྐུ་གཤེན་
ཞང་ཞུང་མཚོ་མི་ཀུན་སྣང་གིས་མཛད། སྤུར་རྒྱལ་བཅོ་བརྒྱད་པ་ནི། ཡབ་ལྡེ་
འཕྲུལ་ནམ་གཞུང་བཙན་དང་ཡུམ་སེ་སྙན་མང་མའི་སྲས་སེ་སྣོལ་གནམ་ལྡེ་ཡིན།
སྤུར་རྒྱལ་བཅུ་དགུ་པ་ནི། ཡབ་སེ་སྣོལ་གནམ་ལྡེ་དང་ཡུམ་ཀླུ་མོ་མེར་མའི་སྲས་
45



སེ་སྣོལ་པོ་ལྡེ། སྐུ་གཤེན་ཞང་ཞུང་ཨ་ས་གཙུག་ཕུད་ཀྱིས་མཛད། སྤུར་རྒྱལ་ཉི་
ཤུ་པ་ནི། ཡབ་སེ་སྣོལ་པོ་ལྡེ་དང་ཡུམ་འོ་བཟའ་མོ་མཚོའི་སྲས་ལྡེ་སྣོལ་ནམ། སྐུ་
གཤེན་ཞང་ཞུང་ཨ་ལ་དན་རྩིས་མཛད། སྤུར་རྒྱལ་ཉེར་གཅིག་པ་ནི། ཡབ་ལྡེ་
སྣོལ་ནམ་དང་ཡུམ་ཁྲི་སྨན་རྗེ་མའི་སྲས་ལྡེ་སྣོལ་པོ། སྐུ་གཤེན་ཞང་ཞུང་ངར་མ་
ཧ་རིས་མཛད། སྤུར་རྒྱལ་ཉེར་གཉིས་པ་ནི། ཡབ་ ལྡེ་སྣོལ་པོ་དང་ཡུམ་སེ་
བཙན་གཉན་རྗེའི་སྲས་ལྡེ་ རྒྱལ་ པོ། སྐུ་གཤེན་ ཞང་ ཞུང་ ད་ ས་ ཧ་ རིས་བྱས།
སྤུར་རྒྱལ་ཉེར་གསུམ་པ་ནི། ཡབ་ལྡེ་རྒྱལ་པོ་དང་ཡུམ་སྨན་བཙུན་གྱི་སྲས་ལྡེ་
སྤྲིན་བཙན། སྐུ་གཤེན་ཞང་ཞུང་མུ་ལ་མ་ཧེས་མཛད། ཞེས་རྒྱལ་པོ་དེ་དག་
དང་དེའི་ཡབ་ཡུམ་གྱི་མཚན་ཙམ་གོ་ཐུབ་བོ། ། གོང་གི་རྒྱལ་རབས་བརྒྱད་ཀྱི་
བང་སོ་ཆུ་བོ་གཞུང་དུ་བཏབ་པས་ཆུ་ལ་ལྡེ་བརྒྱད་ཅེས་གྲགས། འདིར་བོད་ཀྱི་
ལོ་རྒྱུས་སྤྱི་གཞུང་ལྟར་རྒྱལ་པོ་ལྡེ་བརྒྱད་དུ་བརྗོད་པར་ཤིན་ཏུ་འཐད་པར་སྙམ།
དེ་ཡང་བཙན་པོ་འདི་དག་གི་མཚན་གྱི་ཡི་གེའི་གྲས་སུ་ལྡེ་ཞེས་པ་འདི་བཙན་
པོའི་མིང་ཀུན་ལ་ཡོད་པས་མིང་དེ་ལྟར་ཆགས་པར་མངོན་ལ། སྤྱིར་དེ་ལྟ་བུའི་
མཚན་ཐོགས་ཚུལ་ཡང་གོང་གི་ཁྲི་བདུན་དང་ལེགས་དྲུག་ནས་ཕྱིས་ཀྱི་བཙན་ལྔ་
ལྟ་བུ་སོགས་སོ་སོའི་མཚན་གྱི་ཡིག་འབྲུ་གཅིག་པ་རྣམས་དང་ཅུང་ཟད་མི་འདྲ་
བའི་ཆ་ཡོད་པར་ནི་བོད་ཀྱི་ལོ་རྒྱུས་ཡོངས་གྲགས་སུ་རྗེ་གཉའ་ཁྲི་བཙན་པོ་ནས་
ལྷ་ཐོ་ཐོ་རིའི་བར་དུ་ཆབ་སྲིད་སྒྲུང་ལྡེའུ་བོན་གསུམ་གྱིས་བསྐྱངས་ཞེས་མགྲིན་
གཅིག་ཏུ་བརྗོད་པ་དང༌། ཡང་བཙན་པོ་རིམ་བྱོན་རྣམས་ལས་མཚན་ལ་ལྡེ་
ཞེས་བརྗོད་པའི་རྒྱལ་པོ་བཅོ་ལྔ་ཙམ་ཡོད་པ་མ་ཟད། ཆོས་འབྱུང་མཁས་པའི་
དགའ་སྟོན་ལས་འོག་གི་བཙན་ལྔ་བཤད་པའི་སྐབས་སུ། འབངས་དང་གཉེན་
བསྲེས་མན་ཆད་ལྡེ་སྲས་བཞག ། དེ་ཡི་དོད་དུ་ལྷ་སྲས་བཙན་པོ་ཟེར། ། ཞེས་
སོགས་འབྱུང་བ་ལ་དཔག་ན་ལྡེ་བྱ་བ་འདི་ལྡེའུ་དང་འབྲེལ་ཆེ་བས་མི་ཚད་ཐ་ན་



ལྡེ་དང་ལྷ་བྱ་བ་གཉིས་ཀྱི་གོ་དོན་མཚུངས་པར་གྲགས་སོ། །
ལྔ། སྤུར་གྱི་རྒྱལ་རབས་ལས་བར་གྱི་བཙན་ལྔའི་
བྱུང་ཚུལ་སྐོར་མདོ་ཙམ་བཤད་པ། །
དེ་ཡང་བོད་ཀྱི་རྒྱལ་རབས་ཉེར་བཞི་ནས་ཉེར་བརྒྱད་པའི་བར་དུ་རང་
རེའི་ལོ་རྒྱུས་ཡིག་ཚང་རྣམས་སུ་སྤྱི་མིང་ལ་བར་གྱི་བཙན་ལྔ་ཞེས་འབོད་པ་ལས།
སྤུར་རྒྱལ་ཉེར་བཞི་པ་ནི། ཡབ་ལྡེ་སྤྲིན་བཙན་དང་ཡུམ་ཉི་བཙུན་མང་མ་རྗེའི་
སྲས་རྒྱལ་ཏོ་རི་ལོང་བཙན་འཁྲུངས། སྐུ་གཤེན་ཞང་ཞུང་ཏ་ར་ཧ་རིས་མཛད།
སྤུར་རྒྱལ་ཉེར་ལྔ་པ་ནི། ཡབ་ཏོ་རི་ལོང་བཙན་དང་ཡུམ་འོ་མ་ལྡེ་བཟའ་འབྲི་
བཙུན་བྱང་མའི་སྲས་ཁྲི་བཙན་ནམ། སྐུ་གཤེན་ཞང་ཞུང་མུ་ལ་ཧ་རྒྱལ་གྱིས་
མཛད། སྤུར་རྒྱལ་ཉེར་དྲུག་པ་ནི། ཡབ་ཁྲི་བཙན་ནམ་དང་ཡུམ་སྨན་བཟའ་
ཁྲི་དཀར་གྱི་སྲས་ཁྲི་སྒྲ་དཔུང་བཙན། སྐུ་གཤེན་སྐབས་དེའང་ཞང་ཞུང་མུ་ལ་
ཧ་རྒྱལ་གྱིས་བྱས་སོ། ། སྤུར་རྒྱལ་ཉེར་བདུན་པ། ཡབ་ཁྲི་སྒྲ་དཔུང་བཙན་དང་
ཡུམ་སྨན་བཟའ་ཀླུ་སྟེང་གཉིས་ཀྱི་སྲས་ཁྲི་ཐོག་རྗེ་བཙན། བློན་པོ་སྣུབས་གཉའ་
དོར་བཙུག་བློན་གྱིས་བྱས། རྒྱལ་པོ་འདིའི་རིང་ལ་ལྷ་ཡི་རོལ་མོ་གླིང་བུ་ཅག་
པར་བྱུང་ཞེས་གྲགས་སོ། ། གོང་དུ་བཙན་པོ་དེ་དག་བཞིའི་རིང་ལ་བོན་སྤྱོད་
པར་མཆིས་ཀྱང་དེ་དུས་ཀྱི་བོན་ནི་ཕྱྭ་དང་གཡང་འགུགས་པའི་སྣང་གཤེན་བལ་
ཐོད་ཅན་དང༌། མདོས་དང་ཡས་གཏོང་བའི་འཕྲུལ་གཤེན་བལ་མཚོན་ཅན།
ལེགས་ཉེས་ཀྱི་ལམ་སྟོན་པའི་ཕྱུ་གཤེན་ཇུ་ཐིག་ཅན། གསོན་གཤིན་གྱི་རྩིས་བྱེད་
པའི་དུར་གཤེན་མཚོན་ཆ་ཅན་བཅས་རྒྱུའི་བོན་པོ་བཞི་ཟེར་བ་དང་དེ་ནས་རིམ་
གྱིས་བདེ་འགྲོ་མཐོ་རིས་ཀྱི་ལུས་འ ཐོབ་ པར་འདོད་ པའི་འབྲས་བུའི་བོན་པོ་
རིགས་ལྔ་ཟེར་བ་སོགས་དར་བ་ཡིན་ནོ། ། སྤུར་རྒྱལ་ཉེར་བརྒྱད་པ་ནི། ཡབ་
47



ཁྲི་ཐོག་ རྗེ་ བཙན་ དང༌ ཡུམ་ རུ་ ཡོང་ བཟའ་ སྟོང་ རྒྱལ་ མོ་ མཚོའི་ སྲས་ སུ་ སྤྱི་
༣༧༩ ལོར་འཁྲུངས་པའི་ལྷ་ཐོ་ཐོ་རི་གཉན་བཙན་ཡིན། དེ་ཡང་སྤྱིར་བོད་ཀྱི་ལོ་
རྒྱུས་རྣམས་སུ་བཙན་པོའི་གདུང་རབས་ཀྱི་གྲངས་ལ་རྩི་སྟངས་མི་གཅིག་པ་ཐ་ན་
སྤྱི་གྲངས་མང་ཉུང་གི་འགལ་བའང་ཡོད་པ་ཡིན་ཏེ། གཙོ་བོ་སྐབས་འདི་ སྟེ་
བཙན་ལྔའི་ཕྱི་མ་ལྷ་ཐོ་ཐོ་བར་དུ་རྒྱལ་རབས་ཅི་ཙམ་སོང་བའི་སྐོར་ལ་དེབ་ཐེར་
ལ་ལར་ཉེར་དྲུག་དང་ལ་ལས་ཉེར་བདུན་སོང་བར་འདོད་ པ་ སོགས་ལུགས་
གཉིས་བྱུང་བའི་དབང་གིས་བཙན་པོ་ལྷ་ཐོ་ཐོ་རི་གདུང་རབས་ཉེར་བདུན་དང་
ཉེར་བརྒྱད་པའམ་དེ་བཞིན་ཕྱིས་ཀྱི་སྲོང་བཙན་སྒམ་པོའང་གདུང་རབས་ སོ་
གཉིས་དང་སོ་གསུམ་པ་བཅས་སུ་འདོད་ཚུལ་ཡོད་ཀྱང་འདིར་ལྷ་ཐོ་ཐོ་རི་གདུང་
རབས་ཉེར་བརྒྱད་བགྲང་བའི་ལུགས་ལྟར་སྲོང་བཙན་སྒམ་པོ་གདུང་རབས་སོ་
གསུམ་པར་བཀོད་པ་ཡིན་ནོ། ། བཙན་པོ་ལྷ་ཐོ་ཐོ་རིའི་སྐུ་རིང་ལ་བོད་གངས་
ཅན་ལྗོངས་སུ་སངས་རྒྱས་ཆོས་ལུགས་ཀྱི་རྟགས་ཙམ་བྱུང་བའམ་དབུ་བརྙེས་
པའི་ཚུལ་ནི། རྒྱལ་པོའི་སྐུ་མཁར་ཡུམ་བུ་བརླ་སྒང་ན་བཞུགས་པའི་དུས་སུ་
བལ་བོའི་ཡུལ་ནས་པཎྜི་ཏ་བློ་སེམས་མཚོ་དང་ལོ་ཙཱ་བ་ཐི་ལེ་སེ་གཉིས་ཀྱིས་སྤང་
སྐོང་ཕྱག་བརྒྱ་པ། མདོ་སྡེ་ཟ་མ་ཏོག གསེར་གྱི་མཆོད་རྟེན་ཆུང་བ་གཅིག
ཡི་གེ་དྲུག་པའི་རང་བྱུང་བཅས་ཟངས་ཀྱི་གའུ་ནང་དུ་བཅུག་ནས་རྗེ་རྒྱལ་པོ་ལ་
ལེགས་སྐྱེས་སུ་ཕུལ། རྗེ་བོས་དེའི་དོན་མ་གོ་ཡང་ཧ་ཅང་ངོ་མཚར་སྐྱེས་ཏེ་རང་
གི་དཀོར་མཛོད་དུ་བཞག་ནས་མཆོད་པ་བྱས་ པ་ དང་ ཕྱག་ བཀུར་ ཟབ་རྒྱས་
མཛད་པས་ཆོས་ཀྱི་དབུ་བརྙེས་པའི་སྲོལ་བྱུང་ངོ༌། ། རྒྱལ་པོ་དགུང་ལོ་བརྒྱ་དང་
ཉེར་གཅིག་ཐུབ་སྟེ་སྤྱི་ལོ་༩༩༣ལོར་སྐུ་གཤེགས་སོ། ། ཆོས་ཀྱི་ཐུགས་རྟེན་དེ་
དག་ཐོག་མར་བྱུང་བའི་སྐོར་ལ་སྔོན་གྱི་ལོ་རྒྱུས་བྱིངས་ལས་ནམ་མཁའ་ནས་ལྷུང་
བ་འདྲ་པོ་ཞིག་འཁོད་ཡོད་ཀྱང༌། དེ་ནམ་མཁའ་ལྷ་གནས་ཡིན་པ་དང་རྒྱ་གར་
48



ཕྱོགས་སུ་སངས་རྒྱས་ཀྱི་བསྟན་པ་དར་བའི་ཆ་ནས་ཕན་ཚུན་འདྲ་བ་རྒྱུ་མཚན་
དུ་བྱས་ནས་བརྗོད་པ་ལས་དངོས་སུ་ནམ་མཁའ་ནས་ལྷུང་བའི་དོན་ག་ལ་ཡིན།
རྒྱ་གར་ན་སངས་རྒྱས་བྱོན་པ་དང་ནང་ཆོས་དར་བའི་རྐྱེན་གྱིས་ཡུལ་དེར་ལྷ་
ཡུལ་དང་འཕགས་ཡུལ་ཞེས་པའི་མིང་བཏགས་པ་དང་། བོད་ཀྱི་མཁས་དབང་
སྔ་མ་དག་གིས་ཆོས་ལུགས་དང་མིའི་བསམ་བློ་བསྒྱུར་བའི་ཐབས་ཤེས་དག་གི་
ཁུངས་ཏེ་ལྷ་ཡུལ་དང་རྒྱ་གར་ནས་བྱུང་བ་འདྲ་པོ་ཞིག་བཟོས་ཏེ། དེ་དང་དེའི་
སྐབས་སུ་དམངས་ཚོགས་ཀྱི་ཁ་བློ་བསྒྱུར་བའི་ཐབས་ཤེས་ཤིག་ཡིན་ནོ། ། དེ་
དུས་བོད་ལ་རིག་གནས་སོགས་དར་སྲོལ་ཆུང་བས་འཕེལ་རྒྱས་ཆེར་གཏོང་མ་
ནུས་ཀྱང་བོན་ཆོས་ལ་མི་དད་པར་ལྷ་ཆོས་ལ་དད་པ་བྱེད་པའི་ཡུལ་ཕྱོགས་ཙམ་
དང་བོད་ཡུལ་དུ་ཐོག་མར་སངས་རྒྱས་ཆོས་ཀྱི་ཐ་སྙད་ཙམ་བྱུང་བ་རྟོགས་ཐུབ་
པའོ། ། གོང་གི་གཉའ་ཁྲི་བཙན་པོ་ནས་རྒྱལ་རབས་འདི་དག་གི་མཚན་ལ་མིང་
དོན་གཉིས་ཀྱི་སྒོ་ནས་བཞེད་ཚུལ་མི་འདྲ་བ་ཅི་རིགས་བྱུང་སྟེ་མཚན་དེ་དག་ལ་
འགྲེལ་བཤད་མེད་པའི་འདོད་རྒྱལ་གྱི་མིང་ལྟ་བུ་ཞིག་ག་ལ་ཡིན། སྔོན་བོན་
དང་ཞང་ཞུང་ཞེས་བོད་གནའ་བོའི་སྐད་ཀྱི་མིང་བཏགས་ཏེ་རྒྱལ་པོའི་མཚན་རེ་
ལ་འགྲེལ་བཤད་ཡོད་ཚུལ་དེ་སྔོན་གྱི་བོན་པོའི་ལོ་རྒྱུས་དང་དེང་སང་མཁས་
དབང་ནམ་མཁའ་ནོར་བུ་སོགས་ཀྱིས་མཛད་པའི་ལོ་རྒྱུས་དག་ལས་གསལ་བོར་
བཀོད་ཡོད་ཀྱང་འདིར་ཡིག་འབྲུ་མང་བར་འཇིགས་ནས་མ་བྲིས་སོ། །
49



དྲུག སྤུར་གྱི་རྒྱལ་རབས་ལས་འོག་གི་བཙན་བཞིའི་
བྱུང་ཚུལ་སྐོར་མདོ་ཙམ་བཤད་པ།
དེ་ཡང་ གོང་ བཤད་ རྒྱལ་ རབས་ དེ་ དག་ བྱོན་ རྗེས་ བཙན་ པོའི་ གདུང་
རབས་ཉེར་དགུ་པ་ནས་སོ་གཉིས་བར་དུ་རང་རེའི་བོད་ཀྱི་ལོ་རྒྱུས་ཡིག་ཚོགས་
བྱིངས་སུ་སྤྱི་མིང་དུ་འོག་གི་བཙན་བཞི་ཞེས་འབོད་པ་ལས། སྤུར་རྒྱལ་ཉེར་
དགུ་པ་ནི། ཡབ་ལྷ་ཐོ་ཐོ་རི་གཉན་བཙན་དང་ཡུམ་རྣོ་བཟང་མང་མོ་རྗེའི་སྲས་
ཁྲི་གཉན་གཟུང་བཙན་ཡིན། བློན་པོ་སྦས་སྣང་བཞེར་ལྷ་བཙན་དང་མགར་ཁྲི་
འབྲིང་གིས་བྱས། རྗེ་དེས་ཀྱང་མགོ་གནོན་ནམ། འདུལ་བྱེད་དང༌། སྤང་
བྱེད། ཞི་བར་བྱེད་པའི་སྟོབས་ཏེ་ལོག་ཕྱོགས་འཇོམས་པའི་ཐབས་ལ་བརྟེན་
ནས་ཆབ་སྲིད་རྒྱས་པར་བྱུང་བར་གྲགས། སྤུར་རྒྱལ་སུམ་ཅུ་པ་ནི། ཡབ་ཁྲི་
གཉན་བཟུང་ བཙན་ དང་ཡུམ་ འབྲོག་ བཟའ་ མོ་ དུར་ ཡངས་ གཞིར་ གྱི་ སྲས་
འབྲོང་གཉན་ལྡེའུ་ཡིན། སྐུ་གཤེན་ཕོན་པོ་མ་རུང་གིས་མཛད། སྙགས་ཐང་པ་
ཡར་རྗེས་བློན་པོ་བྱས་པར་གྲགས། སྤུར་རྒྱལ་སོ་གཅིག་པ་ནི། ཡབ་ཁྲི་གཉན་
བཟུང་བཙན་དང་ཡུམ་མཆིམས་བཟའ་ཀླུ་མོ་ཞེས་དྭགས་པོ་ཡུལ་ནས་བཙུན་མོ་
ཞིག་ཁབ་ཏུ་བཞེས་པས་ཁོ་མོ་དྭགས་པོའི་རིགས་ཡིན་པས་སྦལ་བའི་རོ་མར་ཁུར་
བཙོས་པའི་གཟན་ཆས་རིགས་མཛོད་དུ་སྦས་ནས་ལྐོག་ཏུ་ཟོས་པས་བཙུན་མོ་ཤ་
བཀྲག་རྒྱས་ཤིང་འོད་དང་ལྡན་པ་བྱུང་བར་རྒྱལ་པོས་ཀྱང་ཟ་འདོད་བྱུང་བས།
བཙུན་མོ་མེད་ཤུལ་དུ་རིགས་མཛོད་སྒོ་ཕྱེ་དུས་སྦལ་བའི་རོ་མང་པོ་མར་གྱིས་
བཙོས་པའི་རྐྱལ་བ་འདུག་ནས་རྣམ་རྟོག་སྐྱེས་ཏེ། རྒྱལ་པོ་ལ་བསྙུང་ནད་ཐེབས་
ཤིང་སྲས་ཀྱང་དམུས་ལོང་ཞིག་བྱུང་བས་མིང་དུ་དམུས་ལོང་དཀོན་པ་བཀྲ་ཤིས་
50



ཞེས་བཏགས། དེ་ནས་རྒྱལ་པོའི་ཡབ་ཡུམ་གཉིས་དང་བློན་པོ་སྙགས་ཐང་པ་
ཡར་རྗེ་དང་བཅས་པ་གདུང་རྒྱུད་ལ་བསྟུན་མི་འབྱུང་བའི་ཆེད་གསོན་པོ་བང་
སོར་བཞུགས་སྐད་དུ། མི་ཆོས་རྟོག་པོས་ཕུང་གིས་རྟོག་པ་བསྐྱངས། ། བཟང་
པོའི་གྲོས་ནི་བདུད་རྩི་ཡིན་གྱིས་ཉོན། ། ངན་པ་རྣམས་ཀྱང་མེ་དང་འདྲ་བར་
གསོས། ། རྒྱལ་སྲིད་ཟུངས་ཞེས་སྲས་ལ་ཞལ་ཆེམས་མཛད། ། རྗེ་འབངས་
གསུམ་ནི་གསོན་བཞིན་བང་སོར་གཤེགས། ། ཞང་མདའི་བང་སོ་གསོན་མཆད་
ཟླུམ་པོར་གྲགས། ། ཞེས་སྲས་ལ་ཞལ་ཆེམས་བཞག་པའོ། ། དེར་སྲས་ཀྱི་ཞལ་
ཆེམས་ལྟར་གསང་པར་མཆོད་པ་དང་འ་ཞའི་ཡུལ་ནས་སྨན་པ་བོས་པས་སྲས་
མིག་ཕྱེ་སྟེ་སྐྱིད་ཤོད་ཅེས་དེང་གི་ལྷ་སར་སྟག་མོ་རི་ལ་རི་དྭགས་གཉན་འགྲོ་བ་
གཟིགས་པས་དེར་ སྟག་རི་གཉན་གཟིགས་ཞེས་མཚན་གྲགས་སོ། ། རྒྱལ་པོ་
འདིའི་དུས་སུ་ད་ལྟའི་ལྷ་སའི་བྱུང་རྒྱུད་འཕན་ཡུལ་གྱི་ཕྱོགས་འདིར། བོད་རྗེའི་
གཉེན་ཚན་དུ་གཏོགས་པའི་རྒྱལ་ཕྲན་ཟིང་བོ་རྗེ་བྱ་བ་ཞིག་ཡོད་པ་དེ། སྤྱོད་པ་
ངན་པས་ཡུལ་མི་རྣམས་ཞེ་ལོག་ཅིང་ཁོའི་ཡུལ་གྱི་མི་དྲག་དབྱི་ཚབ་སོགས་ངོ༌
ལོག་སྟེ། བོད་རྗེ་སྟག་རི་གཉན་གཟིགས་ཀྱི་དྲུང་དུ་བྲོས། བཙན་པོ་དང་ལྷན་
དུ་མནའ་བཅད། འོན་ ཀྱང་ ཟིང་ བོ་རྗེ་ལ་ དགྲ་ལན་ མ་ལོན་ པའི་ བར་དེར་
བཙན་པོ་གྲོངས་བའི་སྐོར་གྱི་ལོ་རྒྱུས་དུམ་བུ་ཞིག་ཏུན་ཧོང་གི་བོད་ཀྱི་ཡིག་ཆ་
ལས་བཀོད་པ་བཞིན་འདིར་བཀོད་ན། མཁར་ཕྱིང་བ་སྟག་རྩེ་ན་ནི་རྒྱལ་སྟག་
བུ་སྙན་གཟིགས་བཞུགས། སྤུར་བའི་ཡུ་སྣ་ཞེས་པའི་ས་ཆ་དེ་ན། བོད་རྗེའི་
གཉེན་ཚན་དུ་གཏོགས་ པའི་ རྒྱལ་ཕྲན་ཟིང་པོ་རྗེ་བྱ་བ་ཞིག་ཡོད་དེ། མི་ཁྲི་
འབངས་གསུམ་མཆིས་པའམ་ཡོད། ཉེན་ཀར་རྟིང་བ་ཞེས་ས་ཆ་ན་ཟིང་པོ་རྗེ་
སྟག་སྐྱ་བོ་མཆིས། ཟིང་པོ་རྗེ་ནི་བྱ་བ་ཅི་ལ་ཡང་ཕྱིན་ཅི་ལོག་པ་ཤ་སྟག་བྱེད།
ཉེས་པ་ནི་ལེགས་པར་བརྩི། ལེགས་པར་ནི་ཉེས་པ་བརྩི། མཛངས་ཤིང་སྙིང་



ཉེ་བ་རྣམས་ལ་ནི་བློ་གྲོས་བསྟན་ཀྱང་མི་ཉན། ཁ་ཡག་ཁྲམ་པའམ་མི་གཅམ་བུ་
ངོ་བསྲུང་གི་ཚིག་སྨྲ་བ་དག་ལ་ཆེད་དུ་མཉན་ཏོ། ། དེ་ལྟར་ཟིང་བོ་རྗེ་ཆོས་ལོག་
ཅིང་། སྲིད་བསྒྱུར་བས། རྗེ་བོས་བྱ་བ་ཉེས་པ་ངན་པ་ཡོད་ཚད་བྱེད་པ་ལ།
མི་གཞན་པ་གཅིག་གིས་མཐོང་ཡང་གལ་ཏེ་སྨྲས་ན་མི་འོས་པའི་ཆད་པ་ནན་ཆེ་
བཅད། དེ་ལྟར་སུས་ཀྱང་ཁོ་ལ་གྲོས་སྟོན་མ་ཕོད་དོ། ། དེ་ལྟར་རྗེ་བོ་ནི་གོང་
ནས་སྨྱོས། འཁོལ་པོའམ་མི་སེར་ནི་འོག་ན་བཀྲམ་པའམ་ཁ་འཐོར་རོ། །
གཅིག་ལ་གཅིག་སྙིང་མི་བརྟན་པའམ་ཡིད་མི་ཆེས་པས། ཡུལ་གྱི་སྲིད་ཀྱང་
དམས་སོ། ། མི་ཡོངས་ཀྱང་ཟིང་པོ་རྗེ་ལ་འཁང་པའམ་ཁྲོས་སོ། ། དེ་ནས་ཟིང་
བོ་རྗེའི་བློན་པོ། གཉན་འཛི་ཟུང་ནག་པོས། རྗེ་བོ་ལ་གསོལ་བ། རྗེ་བོ་ནི་ཅི་
ལ་ལོག་པར་ཤ་སྟག་མཛད་པས། འོ་སྐོལ་གྱི་སྲིད་ནི་སྲིད་དུ་མ་རུང་། ཆོས་ནི་
ཆོས་དུ་མ་རུང་སྟེ། ཡུལ་གྱི་མི་དབུལ། སྲིད་ཀྱི་ཉམ་དམའ་སྟེ། ན་མོའམ་བྱ་བ་
བརླག་ཟིན་ན་ཇི་ནོངས་ཞེས་གང་ལ་འགྲིག་པ་རེད་ཅེས་གསོལ་བས། ཟིང་པོ་
རྗེས་མཉན་དུ་མ་རུང་བའམ་ཉན་མ་འདོད་བས་འདི་སྐད་ཟེར་བ་ཉེས་སོ་ཞེས་
འཛིན་བཟུང་བྱས་ཏེ་ཁྲིམས་ལ་ཕབ་བོ། ། དེར་འཛི་ཟུང་ལ་མ་རུངས་པའམ་
སེམས་མ་དགའ་བས། ཁོ་རང་ཡང་རྗེ་བོའི་མཉམ་དུ་ངན་སྤྱོད་བྱེད་པར་ཞུགས་
ཏེ། ནག་པོ་བསྐུས་ཏེ་དཀར་པོ་བསད། དྲེའུ་རྒལ་ཏེ་བསེ་སྒ་བཅག་གོ་ཞེས་
དར་གོས་ཆེན་མང་པོ་ ཞིག་སྦྱིན་ནས། དེ་ལ་ཟིང་བོ་ རྗེ་མགུ་བའམ་ རབ་ ཏུ་
དགའ་ནས། སྟག་སྐྱ་བོའི་ཡུལ། ཡུལ་ཡེལ་ རབ་ སྡེ་ བཞི། ཀླུམ་ཡ་ གསུམ་
རྣམས། ཟིང་བོ་རྗེའི་ཁྲི་པངས་གསུམ་གྱི་ནང་དུ་འདུས་པ་ལས། མཁར་སྤུར་
བས་བཅད་དེ། ཀླུམ་ཡ་ གསུམ་ གྱི་སྨད། གཉའ་ འཛི་ཟུང་ གི་ བྲན་ དུ་ བྱིན་
དོ། ། བྲན་རིས་ཞེས་མངའ་འོག་གི་ནང་དུ། མྱང་ཙེང་སྐུ་ཡང་འཛི་ཟུང་གི་
བྲན་དུ་བྱིན་ཏོ། ། འཛི་ཟུང་གི་ཆུང་མ་པ་ཚབ་གཟས། མྱང་ཙེང་སྐུ་དྲན་བྱེད་
52



པ་ལ་དྲེགས་ཆེ་སྟེ། བརྙས་བཅོས་མང་པོ་བྱས་པས། མྱང་ཙེང་སྐུ་མ་རངས་ཏེ།
ཟིང་བོ་རྗེ་ལ་འཛི་ཟུང་གི་བྲན་བྱེད་མི་ཕོད་ཅེས་འཁང་སྟེ་གསོལ་ཏོ། ཟིང་བོ་རྗེ་
ན་རེ། གཉའ་འཛི་ཟུང་ལས་ང་ལ་སྙིང་ཉེ་བ་མེད་པས། དེའི་བྲན་དུ་ཁྱོད་
བཀོལ་མ་རུང་བ་མེད། རྗེ་མོས་བརྙས་བཅོས་བྱས་ཀྱང་རྗེ་མོ་ལ་དབང་ཡོད་
པས་ཉེས་པ་མེད་དོ། ། སྨྲས་པས། ཙེང་སྐུ་མ་རངས་ཏེ་ཡི་ཆད་དོ། ། དེ་ཙ་ན།
དབའ་ཏོ་རེ་ཁྲུ་གུ་དང་། གཤེན་ཁྲི་གཞེར་འདོན་ཀོང་གཉིས། འཕྲིན་པའི་
རྫིང་ཁར་འཐབ་ནས། གཤེན་གྱིས་དབའ་བསད་པ་ལ། དབའ་ཡི་ཕུ་བོ་ཕངས་
ཏོ་རེ་དབྱི་ཚབ་ཀྱིས། ནུ་བོ་གཤེན་གྱིས་བསད་པ་ལ་ སྟོང་གནང་བར་འཚལ་
ཞེས་རྗེ་བོ་ལ་གསོལ་བར། ཟིང་པོ་རྗེས། གཤེན་ཁྲི་གཞེར་ནང་བློན་བྱེད་པའི་
དོ་མ་ཆོད་ཅེས་གོ་མ་ཆོད་དོ། ། དགེ་བས་མི་དགེ་བ་བསད་ན་བསད་དུ་ཟད་དོ་
ཞེས་སྨྲས་པས། དབྱི་ཚབ་ཀྱང་མ་རངས་ཏེ་ཡི་ཆད་དོ། ། དེ་ནས་མྱང་ཙེང་སྐུ་
དང་། དབའ་ གཉིས་ ཀ་ཡིད་ཆད་དེ། འགྲོགས་ནས་ཁྱིམ་ དུ་དོང་བ་ལས།
དབྱི་ཚབ་སྔོན་དུ་འགྲོ་བ་དང༌། ཙེང་སྐུ་ཕྱི་ན་འགྲོ་བ་ལས། ཙེང་སྐུ་ཆིག་ལབ་
ཅེས་ཁེར་བཤད་སྨྲས་ཏེ། ཆུ་བོ་ཆུ་བོའི་ཕར་འགྲམ་ན། ། ཡར་ཆབ་གཙང་པོའི་
ཕར་འགྲམ་ ན། ། མི་ ནི་ མི་ ཡི་ བུ་ ཡིན་ ཡང་། ། དོན་ ལ་ ལྷ་ ཡི་ སྲས་ པོ་
བཞུགས། ། བདེན་པའི་རྒྱལ་པོས་གཡོག་ཏུ་བཀོལ་ན་དགའ། ། བདེན་པའི་སྒོ་
ནི་རྒྱབ་ཏུ་བསྟད་ན་དགའ། ། ཞེས་སྙིང་ལ་ཤར་བ་ཁ་ནས་ཤོར་བ་ལ། དབྱི་
ཚབ་མདུན་ན་འགྲོ་བའི་རྣ་བར་ལྷང་ངེར་ཐོས་ཏེ། ཚིག་དེ་ཏོག་གེའམ་གློ་བུར་
བླངས་ནས། ཙེང་སྐུ་ཁྱོད་ལས་བདེན་པ་མེད། ཁོ་བོ་ཡང་ཁྱེད་ཀྱི་སེམས་དང་
མི་འདྲ་རེ་ཞེས་མནའ་བོར་རོ། ། དེར་མྱང་དབའ་གཉིས་ཀ་ཟིང་རྗེ་ལ་སེམས་
ལོག་སྟེ། མཁར་ཕྱིང་བ་སྟག་རྩེར་བཙན་པོ་སྤུ་རྒྱལ་སྟག་བུ་གཉན་གཟིགས་ལ་
གློ་བ་ཉེ་བའམ་སེམས་དགའ་བར་བྱས་ཏེ། མནའ་ཐོ་ཡང་ཆེར་བཅད་དོ། །



དེའི་འོག་ཏུ་དབའ་དབྱི་ཚབ་ཀྱིས་ཞང་བོ་མནོན་བཟང་ཏོ་རེ་སྲོན་བློ་ལ་བཏགས་
ཞེས་སྙིང་ གྲོགས་ བྱས་ ཏེ། མནའ་ ཐོ་བཅད་པ་ལས། བཟང་ ཏོ་རེ་ ཤི་ནས།
དེའི་བུ་པང་སུམ་འགྲོན་པོ་ཟིང་བོ་རྗེའི་ནང་འཁོར་བྱེད་པ་ལས་བློ་ལ་བཏགས་
ཏེ་མནའ་བོར་རོ། ། མྱང་སྨོན་ཏོ་རེས་ནི་ཆེས་པོ་ནགས་སེང་བློ་ལ་བཏགས་ཏེ་
བཅད་དོ། ། དེ་ནས་ཁོང་རྣམས་ཀྱིས། ཆེས་པོ་ནགས་སེང་ལ་འཕྲིན་བགྱིས་ཏེ།
སྤུ་རྒྱལ་སྟག་བུའི་སྙན་དུ་དོན་དེ་གསོལ་བར། བཙན་པོས་ཞལ་སྔ་ནས། ངའི་
སྲིང་མོ་ཞིག་ཀྱང་ཟིང་པོ་རྗེའི་གན་དུ་འདུག་མོད་ཀྱི། འོན་ཀྱང་ཁྱེད་ཟེར་བ་
བཞིན་བྱའོ་ ཞེས་ བཀའ་སྩལ་ནས། པང་ སུམ་ འགྲོན་པོ་དང་། མྱང་དང༌།
དབའ་གསུམ་པོ་བྲོ་ལེན་དུ། མཁར་ཕྱིང་བ་སྟག་རྩེར་མཆིས་ནས། ཉིན་མོ་
ཕག་ཚལ་ཞེས་ས་ཆ་ཞིག་གི་ཤིང་ཁུང་ན་སྦས་ཏེ་སྒུགས་ནས་སྡོད་ཅིང་། མཚན་
མོར་ཕྱིང་བར་མཆིས་ཏེ། བཙན་པོ་དང་མནའ་སྐྱེས་པའི་ཞེ་སར་དབུ་སྙིང་བྲོ་
མནའ་གཅོད་ པའི་ཚེ། འབངས་རྣམས་ཀྱིས་དེ་ལྟར་འགྲོ་བ་ མཐོང་ནས་ གླུ་
བླངས་པ། ཚིག་དོན་ནི་མི་མཛེས་ལ་རྟ་ཡང་བཟང་བ་ཞིག ། ཉིན་རེ་བཞིན་
ཕག་ཚལ་ནགས་ན་སྡོད། ། མཚན་རེ་བཞིན་ཕྱིང་བའི་མཁར་དུ་འགྲོ། ། དགྲ་
དང་གྲོགས་གང་ཡིན་ཆ་མ་འཚལ། ཞེས་གླུ་བླངས་སོ། ། འོན་ཀྱང་མི་རིང་བ་
ན། ཟིང་བོ་རྗེ་ལ་ངན་ལན་མ་བླན་པར་རྒྱལ་སྟག་བུ་དགུང་དུ་གཤེགས་སོ། །
སྔར་རྒྱལ་སྟག་བུའི་སྙན་དུ་འཕྲིན་ཆེས་པོ་ནགས་སེང་གིས་བགྱིས་པ་ལས། དེ་
ཚུན་ཆད་ནགས་སེང་གི་བྲན། སྦུག་གྱིམ་བཏང་རྨང་བུས་བགྱིས་སོ། ། གྱིམ་
བཏང་རྨང་བུས། གཉིད་ལོག་པ་ན་ཁོང་ཅག་གི་གྲོས་གཏམ་གཉིད་གཏམ་དུ་
བརྡོལ་གྱིས་དོགས་ནས། ཁྱོ་མོ་དང་མི་ཉལ་བར་རི་ལ་ཉལ་ཞིང་། ནུབ་རེ་ལ་
ཉལ་ས་འཕོའོ། ། ཁྱོ་མོ་ལ། ང་ཡ་མཚན་གྱི་ཡི་དྭགས་ཞིག་ཞུགས་འདུག་པས།
སུ་ལ་ཡང་མ་སྨྲ་ཞིག་སྨྲས་སོ། ། ཇི་ཞིག་ན་ཆུང་མ་དང་ཁོ་གཉིས་འཐབ་པར།།
54



ཆུང་མས། ཁྱོད་ལྟོ་བོ་ཆེ་ལ། ཡི་དྭགས་མ་བབས་ཀྱི། གཡོ་སྒྱུ་དང་ཁྲམ་གྱི་དོན་
ནམ་ལྟོ་སྦྱོར་དུ་ངེས་སོ། ། ཞེས་སྨྲས་པས། ཁོང་རབ་ཏུ་ཁྲོས་ཏེ། དེའི་ནུབ་མོ་
ནས་མོ་ལ་མཛའ་བར་བྱས་ཏེ། ཞག་གཉིས་གསུམ་ལྷན་ཅིག་ཉལ་བ་ལྟར་བྱས་
ནས། ཁྱོ་ མོ་ ལྕེ་ ལ་ སོ་བཏབ་ སྟེ། དམུར་ དམུར་ ཏེ་ བཅད་ནས་ ཁྱོ་ མོ་ ཡང་
ཤིའོ། ། འོན་ཀྱང་ཁོང་རྣམས་ད་དུང་ཟིང་བོ་རྗེ་ལ་དགྲ་བྱེད་མ་ནུས་པར་ཡོད་
སྐབས། གྱིམ་བཏང་རྨང་བུ་ནད་ཀྱིས་བཏབ་སྟེ་རབས་ཆད་ནས་ཤིའོ། ། ཞེས་
ལོ་རྒྱུས་དུམ་བུ་གསུངས་པ་ལས་རྒྱལ་པོ་འདིའི་རིང་ལ་ཆབ་སྲིད་ཀྱི་མངའ་ཐང་
དང་རྒྱལ་པོའི་གཤིས་རྒྱུད་བཅས་གསལ་བོ་མཚོན་ཐུབ་བོ། །
སྤུར་རྒྱལ་སོ་གཉིས་པ་ནི། ཡབ་སྟག་རི་གཉན་གཟིགས་དང་ཡུམ་སྟོང་
བཙུན་འབྲི་དཀར་གཉིས་ཀྱི་སྲས་སུ་སྤྱི་ལོ་ ༥༩༢ པའི་ཆུ་བྱི་ལོར་འཁྲུངས་པའི་
གནམ་རི་ སྲོང་ བཙན་ ཡིན། རྗེ་འདིའི་ སྐུ་ དུས་ སུ། ཀོང་ པོ། དྭགས་ པོ།
འཕན་ཡུལ། མྱང་ པོ་ སོགས་ ཡུལ་ དང༌ ཡུལ་ ཕྲན་ དུ་ མ་ མངའ་ འོག་ བསྡུས།
མཐའི་རྒྱུ་དང་གྲུ་གུའང་བླངས་ཏེ་བུ་སྲོང་བཙན་སྐབས་ཀྱི་རྒྱལ་པོ་ཆེན་པོའི་
དབྱིབས་ཙམ་ཆགས་པས། བློན་འབངས་ཀུན་གྱིས་བཙན་པོ་འདི་ཆབ་སྲིད་
གནམ་ལས་མཐོ་བ་དང་། དབུ་རྨོག་རི་ལས་བཙན་པས་གནམ་རི་སྲོང་བཙན་
ཞེས་མཚན་གསོལ། གཞན་ཡང་འདིའི་རིང་ལ་རྒྱ་ནག་དང་རྒྱ་གར་ནས་སྨན་
དང་འབྱུང་རྩིས། རྟེན་འབྲེལ་བཅུ་གཉིས་སོགས་བྱུང་བ། འདི་རྣམས་བོད་དུ་
སྨན་རྩིས་བྱུང་བའི་ཐོག་མར་ཙམ་ལས་ལག་ལེན་ཆེར་མ་བྱུང་བ་དང༌། རྟ་མདོ་
བ་ཅང་ཤེས་སྙེད་པར་ཆིབས་ནས་བྱང་འབྲོག་བསད་པའི་ ཤ་སྒར་བཏགས་པ་
སར་ལྷུང་བ་དེར་ཚྭ་འགོས་པའི་བྲོ་བ་ཚོར་བས་ལན་ཚྭ་ངོ་ཤེས་ཏེ་བྱང་གི་ཚྭ་ལེན་
སྲོལ་བྱུང་ཞེས་གྲགས་སོ། ། དེ་ནས་དུས་རབས་བདུན་པ་ས་གླང་ལོ་སྟེ་སྤྱི་ལོ་
G32ལོར་འབངས་ ཁ་ ཤས་ ཀྱི་ ངོ་ ལོག་ བྱས་ ཏེ་ རྒྱལ་ པོར་ དུག་ དྲངས་ ནས་
55



བཀྲོངས་སོ། ཁྲི་གཉན་གཟུང་བཙན་ནས་གནམ་རི་སྲོང་བཙན་བར་གྱི་རྗེ་བོ་
བཞིའི་རིང་ལ་བོན་ལ་བཀུར་སྟེ་ཤིན་ཏུ་ཆེ་ཞིང་ཆབ་སྲིད་རབ་ཏུ་རྒྱས་པས་ཕུན་
སུམ་ཚོགས་པའི་རྒྱལ་པོ་བཞི་ཞེས་ཡོངས་སུ་གྲགས་སོ། ། དེ་བཞིན་བོད་ཀྱི་སྤྱི་
ཚོགས་བར་ བའི་ དུས་ སུ་ བྱོན་ བའི་ རྗེ་ བོ་ གནམ་ གྱི་ ཁྲི་ བདུན། བར་ གྱི་ སྟེང་
གཉིས། ས་ཡི་ལེགས་དྲུག ཆུ་ལ་ལྡེ་བརྒྱད། བར་ གྱི་བཙན་ལྔ། འོག་གི་
བཙན་བཞིའམ་ཕུན་སུམ་ཚོགས་པའི་རྒྱལ་པོ་བཞི་བཅས་མདོར་ན་རྒྱལ་རབས་
སུམ་ཅུ་སོ་གཉིས་ཕྱིན་ཡོད་པ་གསལ་བར་བསྟན་ཡོད་ཀྱང་། དུས་ཡུན་དེ་དག་
ལ་བོད་ལ་སྤྱི་ཁྱབ་ཀྱི་ཡིག་སྲོལ་དང་ནང་པའི་ཆོས་ལུགས་མ་དར་བའི་རྐྱེན་གྱིས་
རྗེས་བྱོན་གྱི་ལོ་རྒྱུས་སྨྲ་བའི་མཁས་ཆེན་དག་གིས་གསལ་བོ་བཀོད་མེད་སྟབས།
རྒྱལ་པོ་དེ་དག་གི་མཛད་སྤྱོད་དང་མཚན་བྱུང་དག་ལ་ཤོད་ཚུལ་མི་འདྲ་བ་ཅི་
རིགས་ཤིག་མཆིས་ལ། ད་ལྟ་ང་ཚོའི་དེའི་ལོ་རྒྱུས་གསལ་བོར་བརྗོད་ན་ལས་སླ་
མོ་ཞིག་མ་ཡིན་པས་བོད་ཀྱི་གདོད་མའི་ཆོས་ལུགས་ཏེ་བོན་གྱི་ལོ་རྒྱུས་དཔེ་རྙིང་
སོགས་ལྐོག་གྱུར་ཡུལ་ཙམ་ལ་ཁུངས་བསྟེན་ནས་རྒྱལ་རབས་རྣམས་ཀྱི་བྱུང་བ་
བརྗོད་པ་དེ་ཙམ་མོ། །
56



དོན་ཚན་གསུམ་པ། སྲོང་བཙན་སྒམ་པོ་ནས་རྒྱལ་པོ་
ཁྲི་དར་བར་གྱི་རྒྱལ་རབས་དག་གི་སྐོར་གླེང་བ།
གཅིག བོད་རྒྱལ་སྲོང་བཙན་སྒམ་པོའི་བྱུང་ཚུལ་
སྐོར་མདོ་ཙམ་བཤད་པ།
དེའང་ཤ་རུས་གཅིག་ལས་མཆེད་པའི་སྤུར་རྒྱལ་འདི་ནས་ཆོས་ལྡན་གྱི་
རྒྱལ་ཁབ་ཅེས་སྔོན་བྱུང་མཁས་པ་རྣམས་ཀྱིས་ཆོས་རྒྱལ་སྲོང་བཙན་སྒམ་པོ་ནས་
སངས་རྒྱས་ཆོས་ལུགས་བོད་དུ་དར་ཁྱབ་ཆེ་བས་བོད་ཆོས་ལྡན་གྱི་རྒྱལ་ཁམས་སུ་
གྱུར་བའི་བཞེད་སྲོལ་ལྟར་ན། ཆོས་ལྡན་གྱི་རྒྱལ་རབས་ཞེས་དབྱེ་ཡོད་ཀྱང་།
འདིར་སྤུར་རྒྱལ་གཉའ་ཁྲི་ནས་བཟུང་རིགས་རུས་གཅིག་ལས་བྱུང་བའི་བུ་རྒྱུད་
དག་གིས་རྒྱལ་པོ་དར་མ་འུ་དུམ་བཙན་གྱི་བར་རྒྱལ་རབས་ཞེ་གསུམ་གྱི་རིང་ལ་
མངའ་བསྒྱུར་བྱས་སྟབས་དེ་དག་ཟུར་དུ་མ་ཕྱེས་བར་ཐམས་ཅད་ལ་སྤུར་རྒྱལ་གྱི་
དུས་རབས་ཞེས་བཀོད་ཡོད་ཀྱང་། བོད་ཀྱི་ལོ་རྒྱུས་བྱིངས་ལས་བསྟན་པ་སྔ་
དར་དང་ཕྱི་དར་གཉིས་ལས་སངས་རྒྱས་ཀྱི་བསྟན་པ་སྔ་དར་འགོ་བཟུང་བའི་
རྒྱལ་རབས་ལ་བཞེད་པ་དང་། བོད་གཅིག་གྱུར་རྒྱལ་ཁབ་ལ་དུས་དང་རྣམ་
པའི་སྒོ་ནས་འཕོ་འགྱུར་ ཐོག་མཐའ་བར་གསུམ་བྱུང་བའི་ཐོག་མ་གཉའ་ཁྲི་
བཙན་པོ་མ་བྱོན་གོང་དང༌། བར་དུ་རྗེ་གཉའ་ཁྲི་ནས་གནམ་རི་སྲོང་བཙན་
བར་དང༌། མཐར་སྲོང་བཙན་སྒམ་པོ་ནས་དར་མ་འུ་དུམ་བཙན་པོ་བར་གྱི་
57



དུས་རབས་རིམ་བཞིན་དབྱེ་ནའང་མི་འགྲིག་པ་ཅི་ཡོད། དེས་ཀྱང་ལོ་རྒྱུས་ཀྱི་
རྣམ་པ་གསལ་པའི་དགོས་པ་གང་མང་མཆིས་སོ། ། འདིར་ཆོས་ལྡན་གྱི་རྒྱལ་
རབས་ ཐོག་ མའམ་ བོད་ ཀྱི་ ཡུལ་ འདིར་ བྱོན་ པའི་ སྤུར་ རྒྱལ་ སོ་ གསུམ་ པ་ ནི།
གངས་ཅན་བོད་ཀྱི་ཡུལ་ལྗོངས་སུ་ཆོས་སྲིད་ཀུན་གྱིས་གཙུག་ཏུ་བཀུར་ཞིང་ཆེད་
དུ་བསྟོད་ པའི་ བཙན་པོ་སྲོང་བཙན་ སྒམ་པོ་ཞེས་བྱ་བའི་མི་སྣ་འདི་ཉིད་ནི།
བསིལ་ལྡན་འཛིན་མའི་དཀྱིལ་འཁོར་དབྱིངས་སུ་གནའ་རབས་སྤུར་རྒྱལ་རྣམས་
ཀྱི་སྐབས་སུ་སྟོབས་དང་ནུས་པ་དུ་མས་ཕྱུག་ཅིང་དབང་བསྒྱུར་བའི་བཙན་པོ་སྒྱུ་
སྐར་བཞིན་མང་དུ་བྱོན་པའི་དཀྱུས་སུ་ཀུ་མུད་གཉེན་གྱི་རྗེས་སུ་འགྲོ་བའི་རྗེ་བོ་
སྙན་པར་གྲགས་ཤིང་། ཆེས་ཕུལ་དུ་བྱུང་བའི་ཆབ་སྲིད་མཁས་ཅན། དམག་
དོན་མཁས་ ཅན། ཁྲིམས་ ལུགས་ མཁས་ ཅན། ཕྱི་ འབྲེལ་ མཁས་ ཅན་ དང༌
སངས་རྒྱས་ཆོས་ལ་མོས་དད་ཡོད་པའི་དཔའ་བོ་སྲོང་བཙན་སྒམ་པོ་ཞེས་མཚན་
དེ་ནི་ཁོང་གིས་སྲིད་དབང་བཟུང་རྗེས་བློན་པོ་རྣམས་ཀྱིས་གསོལ་བའི་མཚན་
ཡིན་ཞིང་། དེ་ཡང་ཐུགས་རྒྱུད་དྲང་ཞིང་སྲོང་བ། ཁྲིམས་ལ་ཉེ་རིང་མེད་པའི་
བཀའ་བཙན་པ། མི་སུས་ཀྱང་ཁོང་གི་རྒྱུད་ཚོད་ལོན་མི་ཐུབ་པའི་ཐུགས་སྒམ་
པོ་ཡོད་པ་བཅས་ཀྱིས་ཁྱད་ཆོས་དང་མཐུན་པའི་སྒོ་ནས་མཚན་དེ་ལྟར་བཏགས་
པ་ཡིན་ཞིང་། རྒྱལ་པོ་འདི་ཉིད་ནི་གྲོང་ཁྱེར་ལྷ་སའི་ཤར་ཕྱོགས་སུ་རྒྱང་ཐག་ལེ་
བར་བཅུ་ལྷག་ཙམ་ཡོད་ པའི་ གནས་དེར་ མལ་གྲོ་རྒྱ་ མ་ ཕོ་བྲང་བྱམས་ པ་མི་
འགྱུར་གླིང་དུ་ཡབ་རྗེ་གནམ་རི་སྲོང་བཙན་དང་ཡུམ་ཚེ་སྤུང་བཟའ་གཉིས་ཀྱི་
སྲས་སུ་ ངོ་ མཚར་ བའི་ ལྟས་ བཟང་ པོའི་ སྒོ་ནས་ འཁྲུངས། རྗེ་འདི་ ཉིད་ ཀྱི་
འཁྲུངས་འདས་སྐོར་སྔོན་བྱོན་མཁས་དབང་དག་གིས་བཞེད་པ་གཅིག་མཐུན་
ཞིག་བྱུང་མེད་ཀྱང་ཡོངས་གྲགས་ཀྱི་རྒྱ་བོད་ལོ་རྒྱུས་ཡིག་རིགས་མང་ཆེ་བ་ལས་
སྲོང་བཙན་ནི་ བོད་མེ་གླང་ ལོ་ སྟེ་ སྤྱི་ལོ་༦༡༧ལོར་ སྐུ་བལྟམས་ ཤིང་། བོད་
58



ལྕགས་ཁྱི་ལོ་སྟེ་སྤྱི་ལོ་༦༥༠ ལོར་སྐུ་གཤེགས་ཞེས་ངོས་བཟུང་གནང་བ་ལ་ལོ་རྒྱུས་
དོན་དངོས་དང་མཐུན་པའི་རྒྱུ་མཚན་ལྡན་པར་སྙམ་མོ། ། དེ་ཡང་རྒྱལ་པོ་སྲོང་
བཙན་སྒམ་པོའི་མཛད་རྗེས་མཐའ་དག་ནི་འདིར་བརྗོད་ལས་འདས་ཀྱང་གཙོ་
ཆེར་དཔེ་མཚོན་ཙམ་གླེང་བ་འདི་ལྟ་སྟེ། །
གཅིག དགུང་ལོ་ཆུང་ངུར་རྒྱལ་སྲིད་བཞེས་ཤིང་ཕྱི་ནང་བདེ་འཇགས་
སུ་བཏང་བ་སྟེ། སྲོང་བཙན་གྱི་མེས་པོ་དང་ཡབ་ཀྱི་སྲིད་དབང་བཟུང་བའི་སྐུ་
དུས་སུ་བན་པ་རྗེ་དང་། འ་ཞ་རྗེ། བྲག་གར་རྗེ། ཟིང་པོ་རྗེ། གཙང་པོ་རྒྱལ་
པོ་མན་ མུར། དྭགས་པོ་ས་ ཁུལ་ བཅས་རུས་རྒྱུད་ཚོ་པའི་ རྒྱལ་ ཕྲན་ ས་ ཁུལ་
བཅས་མངའ་འོག་ཏུ་བསྡུས་ཏེ། བོད་ས་གནས་ཀྱི་ཡུལ་ཕྱོགས་རུས་རྒྱུད་ཚོགས་
པ་རྣམས་གཅིག་གྱུར་བྱེད་པའི་རྨང་གཞི་བཟང་པོ་བཏིང་། འོན་ཀྱང་དབང་
བསྒྱུར་གྲལ་རིམ་ནང་ཁུལ་གྱི་སྲིད་དབང་འཕྲོག་རྩོད་དེ་རྣོ་ངར་ཆེ་རྐྱེན། བོད་
མེ་ཕག་སྟེ་སྤྱི་ལོ་༦༣༠ལོར་རྒྱལ་པོ་སྲོང་བཙན་དགུང་ལོ་བཅུ་གསུམ་ཐོག་སྲིད་
དབང་བཞེས་ མ་ ཐག་བློན་ པོ་ འགའ་ ཞིག་ གིས་ ཡབ་ དུག་ གིས་ བཀྲོངས་ ཤིང་
འབངས་གྱེན་ལོག་ཚབས་ཆེན་བྱུང་ཚུལ། དེའང་ཏུན་ཧོང་ནས་ཐོན་པའི་བོད་
ཀྱི་ལོ་ རྒྱུས་ ཡིག་ ཆ་ ལས། བཙན་ པོ་ སྲོང་ བཙན་ སྒམ་ པོའི་ རིང་ ལ། ཡབ་
འབངས་ནི་འཁུས། ཡུམ་འབངས་ནི་ལོག གཉེན་ཞང་ཞུང༌། མཛོ་སུམ་པ།
ཉང་ཉི་ དྭགས་པོ། ཀོང་པོ། མྱང་པོ་ ཀུན་ཀྱང་ལོག ཡབ་གནམ་རི་སློན་
བཙན་དུག་བོར་ཏེ་བཀྲོངས་སོ། ། ཞེས་འཁོད་པ་ལྟར་ན། སྲོང་བཙན་སྐུ་ན་མ་
སོན་པའི་དུས་སུ་རྒྱལ་བློན་བར་གྱི་འཐབ་རྩོད་དང༌། བློན་དང་བློན་བར་གྱི་
འཁྲུག་རྩོད་བཅས་ཛ་དྲག་ཆེ་ལ་རྣོ་ངར་ཅན་གྱི་དུས་ལ་སླེབས་ཤིང་། ཡབ་
གནམ་རི་སྲོང་བཙན་གྱིས་བཙུགས་པའི་རྒྱལ་སྲིད་མངའ་ཐང་རྨང་གཞི་བཟང་
པོ་དེ་དག་ཉམས་ཤིང་ཐོར་ལ་ཉེ་བའི་དུས་སུ། སྙིང་སྟོབས་རབ་ཏུ་ཆེ་ཞིང་བློ་
59



གྲོས་ཀྱི་རྩལ་ཀུན་རྫོགས་པའི་མི་རྗེ་སྲོང་བཙན་སྒམ་པོ་འདིས། དང་ཐོག་རྒྱལ་
ཁབ་འཇིག་པ་ལས་སྐྱོབས་རྒྱུ་ཡིན་པ་དང་ཡབ་ལ་དུག་འདྲེན་མཁན་རྩད་གཅོད་
མཛད་ཅིང་དགྲ་ཤ་ལེན་པའི་ཆེད། རྒྱལ་པོ་རང་ཉིད་ལ་བློ་ཧ་ཅང་ཉེ་བའི་བློན་
པོ་ཆེན་པོ་མྱང་མང་པོ་རྗེ་ཞང་སྣང་དང༌། མགར་མང་ཞམ་སུམ་སྣང༌། ཁྱུང་པོ་
སྤང་སད་ཟུ་ཙེ། དབའ་དབྱི་ཚབ་ལ་སོགས་དང་མནའ་འབྲེལ་བཙུགས་ནས་
ཡབ་ལ་དུག་བཏང་མཁན་གྱི་བློན་པོ་རྣམས་ཚར་བཅད་ཅིང་དེ་དག་གི་ཁ་རྗེ་
དབང་ཐང་ཡོངས་རྫོགས་མེད་པ་བཟོས་ཐོག སྔར་མེས་པོ་དག་གི་སྐབས་སུ་
སྲིད་བསྐྱངས་བའི་ཡར་ལུང་ཁུལ་དང་སྐྱིད་ཆུའི་ཁུལ་ལ་སོགས་པའི་རྒྱལ་ཕྲན་
ཁག་དང་རུས་རྒྱུད་ཚོ་པ་ཁག་བར་ལྷན་དུ་མནའ་སྐྱེལ་དམ་བཅའི་སྒོ་ནས་བོད་
མངའ་འོག་བསྡུས་ཏེ་གཅིག་གྱུར་བྱུང་ཡོད་རུང༌། དོན་ལ་ས་གནས་སོ་སོར་ཁ་
འཐོར་དབང་བསྒྱུར་གྱི་ངོ་བོ་རང་སོར་གནས་པ་ལ་བརྟེན་ནས་ཕམ་ཉེས་བྱུང་
བའི་དབང་བསྒྱུར་གྲལ་རིམ་གྱིས་གཅིག་གྱུར་མ་བྱུང་བའི་རྒྱལ་ཕྲན་དང་རུས་
རྒྱུད་ཚོ་པ་ཁག་གཅིག་དང་ངན་འབྲེལ་བྱས་ཏེ་སླར་ཡང་བཙན་པོའི་སྲིད་དབང་
ཐོར་ཞིག་ཏུ་གཏོང་རྒྱུའི་ཉེན་ཁ་རང་གནས་དག་མཁྱེན་ནས། རྒྱལ་ཕྲན་ཁག་
དང༌། རུས་རྒྱུད་ཚོ་པ། རྒྱལ་བློན་བཅས་ཀྱི་བདག་དབང་ཇེ་ཆུང་དུ་བཏང་བ་
དང་དབང་བསྒྱུར་རྙིང་པའི་ སྟོབས་ཤུགས་མེད་པ་བཟོས་ ཐོག དབའ་དབྱི་
ཚབ་དང་མྱང་ཙེང་སྐུ། མནོན་མགྲོན་པོ་བཅས་གཙོ་བོ་བྱས་པའི་དབང་བསྒྱུར་
གསར་པའི་སྟོབས་ཤུགས་ལ་བརྟེན་ནས། རུས་རྒྱུད་ཚོ་པའི་སྒེར་བཙན་དབང་
བསྒྱུར་གྲལ་རིམ་གྱི་སྟོབས་ཤུགས་རྩ་བརླག་ཏུ་བཏང་བ་དང་བོད་ནང་ཁུལ་བདེ་
འཇགས་བྱད་ ཆེ་ འབངས་ མི་ སེར་ ཡོངས་ ཀྱིས་ རྒྱབ་སྐྱོར་རོགས་ རམ་ མཐའ་
གཅིག་ཏུ་ཐོབ་ཅིང་། བོད་ཀྱི་ཤར་ཕྱོགས་སུ་སུམ་པའི་ཡུལ་དང༌། བྱང་དུ་རྒྱ་
དང་འ་ཞ་སོགས་སྔར་བོད་ཀྱི་རྒྱལ་པོའི་མངའ་འོག་ཏུ་མེད་པའི་རྒྱལ་ཕྲན་དུ་མ་
60



དང་ངོ་ལོག་པའི་ཡུལ་ཕྱོགས་རྣམས་ཞི་དྲག་གི་ཐབས་ཤེས་ལ་བརྟེན་ནས་མཐའ་
བཞིའི་རྒྱལ་ཕྲན་ཚོ་ཡང་རིམ་བཞིན་བོད་རྒྱལ་པོའི་དབང་དུ་བསྡུས་ཏེ་ཕྱི་ནང་
ལྷིང་འཇགས་སུ་གྱུར་བ་དང་བོད་མི་རིགས་ཀྱི་ཁྱད་ཆོས་ཚང་བའི་སྤུར་རྒྱལ་དག་
ལས་ཕྱིའི་ཡུལ་གྲུ་རྒྱ་བསྐྱེད་པ་དང་ནང་གི་སྤྱི་ཚོགས་བདེ་འཇགས་སུ་བྱུང་བའི་
རྒྱལ་རབས་གསར་པ་ཞིག་རྩོམ་འགོ་ཚུགས། །
གཉིས། རྒྱལ་ ས་ ལྷ་སར་ སྤོས་ནས་འཛུགས་ སྐྲུན་རྒྱ་ཆེར་མཛད་པ་སྟེ།
བོད་ཡུལ་གཅིག་གྱུར་གྱི་རྒྱལ་སྲིད་སྐྱོང་བ་ལ་དགོས་པ་དུ་མའི་དབང་གིས་རྒྱལ་
ས་དབུས་ཕྱོགས་ལྷ་སར་སྤོས་གནང་མཛད་པ་དེ་ནི་རྒྱལ་པོ་འདིའི་རླབས་ཆེ་བའི་
མཛད་རྗེས་ཤིག་ཡིན་ལ། སྲོང་བཙན་གྱིས་རྒྱལ་ས་དེ་ལྷ་སར་སྤོས་པའི་དགོས་
པ་ནི། བོད་ཀྱི་ལོ་རྒྱུས་ཕལ་མོ་ཆེ་ལས། ཡབ་མེས་ཐོ་ཐོ་རི་གཉན་བཙན་གྱིས་
བསྟན་པར་དབུ་རུ་ཤོད་ཆེན་ལྷ་སར་དམར་པོ་རི། ཡུལ་དེར་བདག་གིས་འགྲོ་
དོན་བྱུང་ཞེས་དགོངས་ནས་ཕོ་བྲང་གི་གདན་བཏེགས་ཞེས་གསུངས་པ་དང༌།
ཡང་རྒྱལ་པོའི་ཐུགས་ལ་ངའི་ཡི་དམ་གྱི་ ལྷ་ སྐུ་ དངོས་བོད་ཁ་བ་ཅན་དུ་སྤྱན་
དྲོངས་པས། དེས་སེམས་ཅན་གྱི་དོན་མཛད་པ་ལ་ཚེགས་མེད་སྙམ་ནས་ཐུགས་
རབ་ཏུ་དགྱེས་པར་གྱུར་ཏོ། ། དེ་ནས་ས་ཕྱོགས་གང་དུ་བསྡད་ན་སེམས་ཅན་གྱི་
དོན་སྒྲུབ་དགོངས་ནས་ཡུལ་གྱི་བཀོད་པ་དང་སའི་དཔྱད་པ་སོགས་ལ་བརྟག་
དཔྱད་ཞིབ་མོར་མཛད་མཐར་དབུ་རུ་སྐྱིད་ཤོད་ན་ སྔོན་གྱི་མེས་པོ་ལྷ་ཐོ་ཐོ་
གཉན་བཙན་གྱིས་ ལྷ་ སར་དམར་པོ་རིའི་རྩེ་མོར་ཡུན་རིང་བཞུགས་པ་དང་།
ཡབ་མེས་རྣམས་ཀྱིས་ དངོས་སུ་ ཞབས་ཀྱིས་བཅགས་ནས་ ས་ གཞི་ བྱིན་ གྱིས་
བརླབས་པ་བཀྲ་ཤིས་དགེ་མཚན་ལྡན་པའི་གནས་དེར། སྲོང་བཙན་རང་ཉིད་
ཀྱང་ཡུལ་དེར་ཕྱིན་ནས་སེམས་ཅན་གྱི་དོན་རྒྱ་ཆེན་པོ་འགྲུབ་པར་མཁྱེན་ནས་
མཆོད་པའི་རྫས་རྣམས་གྲུ་ལ་སྤྱན་དྲངས་ཞེས་མེས་པོ་ཐོ་ཐོ་རི་གཉན་བཙན་
61



སོགས་བྱོན་མྱོང་བར་བརྟེན་གནས་འདིར་རྒྱལ་ས་སྤོས་པའི་སྐོར་འཁོད་འདུག་
ཀྱང་། ཡབ་གནམ་རི་སྲོང་བཙན་དུས་ཀྱི་ཕོ་བྲང་ལྟེ་བ་ནི་རྒྱ་མ་ཁྲི་སྒང་གི་ཕོ་
བྲང་བྱམས་པ་མི་འགྱུར་གླིང་ཡིན་ཞིང༌། དེར་སྲོང་བཙན་ཡང་སྐུ་འཁྲུངས་ཏེ་
རྒྱུ་མ་ནས་སྐྱིད་ཤོད་དུ་སྤོ་བར་མཛད་པ་པོ་ནི་སྲོང་བཙན་སྒམ་པོས་སྲིད་དབང་
བཞེས་ནས་ཡབ་འདས་རྗེས་སུ་ཡིན་པར་ངེས། དེའི་རྒྱུ་མཚན་ནི། ལྷ་སར་
སྐབས་དེར་སྐྱིད་ཤོད་ཅེས་བོད་ཡོངས་ཀྱི་དཀྱིལ་དབུས་སུ་གནས་ཤིང་། ཡུལ་དེ་
སྔོན་ཆད་ཟིང་བོ་རྗེའི་གནས་གཞི་འཕན་ཡུལ་གྱི་ཁོངས་སུ་ གཏོགས་ པ་དང་།
ཡབ་གནམ་རིས་ཡུལ་དེར་མངའ་བསྒྱུར་མ་མཛད་གོང་ཡུལ་དེ་གའི་ཟིང་བོ་རྗེའི་
སྟོབས་དང་འབྱོར་བ་གཞན་ལས་ལྷག་ཅིང་དེའི་ཆབ་སྲིད་མངའ་ཐང༌། དཔལ་
འབྱོར་སོགས་རྨང་གཞི་བརྟན་པོ་ཡོད་སྟབས། ཡབ་གནམ་རི་སྲོང་བཙན་གྱིས་
ཡུལ་ཕྲན་དེ་དག་མངའ་ཞབས་སུ་བསྡུས་ཏེ། དེ་ནས་བློན་འབངས་དག་གིས་
བཙན་པོར་བློ་རྩེ་གཅིག་གཏད་དང་བརྩི་བཀུར་མཐའ་གཅིག་ཏུ་ཞུས་ཀྱི་ཡོད་
པས། སྲོང་བཙན་སྒམ་པོས་ནང་ཁུལ་གྱི་དུས་ཟིང་ལྷིང་འཇགས་དང་ཡབ་གྱི་
དགྲ་ཤ་ལེན་པའི་སྐབས་གཙོ་བོ་ཡུལ་དེ་གའི་ སྟོབས་ཤུགས་ལ་བརྟེན་པ་དང་
དམག་ཤུགས་ཀྱི་ཡོངས་ཁུངས་གཙོ་བོ་ཡང་ཡུལ་འདི་དག་ཡིན་པ་མ་ཟད། སྲོང་
བཙན་གྱིས་སྲིད་དབང་བཞེས་རྗེས་འཕན་ཡུལ་བརྒྱུད་དུ་གཟིགས་ཞིབ་གནང་
སྐབས་སྐྱིད་ཆུའི་གཡས་གཡོན་གྱི་ ས་བབ་ཤིན་ཏུ་ལེགས་ཤིང་རྩྭ་ཆུ་འཛོམ་པ།
ཡངས་ཤིང་རྒྱ་ཆེ་བའི་ཁར་དམར་པོ་རི་ནི་རྒྱ་མཚོ་ཆེན་པོའི་ཐོག་གི་གླིང་ཕྲན་ལྟ་
བུ་བརྗིད་ཆགས་ཡིད་དུ་འོང་བ་དང་། ཕུ་འབྲོག་མདའ་ཞིང་གཉིས་ཀ་འཕེལ་
རྒྱས་གཏོང་རྒྱུར་དགེ་མཚན་ཆེན་པོ་ཡོད་པ་གཟིགས་ནས་རྒྱལ་ས་འདིར་སྤོ་རྒྱུའི་
གཏན་འབེབས་གནང་ ཞིང་ ལྷ་ སར་ སྤོས་ རྗེས་ ཕ་བོང་ཁར་ ཕོ་བྲང་དགུ་ ཐོག་
བསྐྲུན། དམར་པོ་རིའི་སྟེང་གི་ཕོ་བྲང་ཤུལ་དུ་སླར་ཡང་ཐོག་བརྩེགས་དགུ་ཡོད་
62



པའི་བར་རྒྱ་ཆེར་བཏང་བ་མ་ཟད། ར་ས་འཕྲུལ་སྣང་གི་གཙུག་ལག་ཁང་དང་།
རྒྱ་སྟག་ར་མོ་ཆེའི་གཙུག་ལག་ཁང་། དེ་བཞིན་ཁྲ་འབྲུག་གི་ལྷ་ཁང་། ཀོང་བུ་
ཆུའི་ལྷ་ཁང༌། ལྷོ་བྲག་ཁོམ་ཏིང་གི་ལྷ་ཁང༌། ཀ་བྲག་པའི་ལྷ་ཁང་། སྲང་དུན་
རྩེའི་ལྷ་ ཁང་ སོགས་ མཐའ་ འདུལ་ གྱི་ གཙུག་ལག་ ཁང་བགྲང་ལས་འདས་ པ་
གསར་དུ་བཞེངས་པ་དང་གྲོང་མི་གྲོང་བརྡལ་བཅས་རིམ་བཞིན་རྒྱ་སྐྱེད་བྱུང་བ།
ད་དུང་ཡང་རི་གཉིས་ཀྱི་བར་ལྕགས་ཐག་གི་སྦྲེལ་བའི་ཟམ་བཙུགས་པ་དང་།
ཆུ་ཆེན་པོའི་ཁར་ཀོ་གྲུ་འགྲོ་བའི་སྲོལ་བཏོད་པ་དེ་དག་ད་བར་ལོ་ཆིག་སྟོང་སུམ་
བརྒྱ་ལྷག་འདས་ཟིན་ཡང༌། ངོ་མཚར་ཅན་གྱི་གནའ་བོའི་འཛུགས་སྐྲུན་གྱི་ཆ་
ཤས་འགའ་ཞིག་དེང་སྐབས་རང་ཅག་གི་འདྲེན་བྱེད་ཡུལ་དུ་གྱུར་བ་དང་རྒྱལ་
ཁབ་ཕྱི་ནང་གི་ཡུལ་སྐོར་སྤྲོ་འཆམ་དང་ལྟ་སྐོར་ཕེབས་མཁན་གང་ཡིན་རུང་སྲོང་
བཙན་སྒམ་པོའི་མཛད་རྗེས་ལ་བསྟོད་བསྔགས་མི་བྱེད་པ་གཅིག་ཀྱང་མེད།།
གསུམ། སྤུན་ཟླ་མི་རིགས་དང་ཁྱིམ་མཚེས་རྒྱལ་ཁབ་བར་མཛའ་མཐུན་
གྱི་འབྲེལ་བ་བཙུགས་ནས་མི་རིགས་རང་ཉིད་ཀྱི་དཔལ་འབྱོར་རིག་གནས་ཆོས་
ལུགས་བཅས་གོང་དུ་སྤེལ་བ་སྟེ། རྒྱལ་པོ་སྲོང་བཙན་སྒམ་པོས་བོད་ཀྱི་ཆབ་
དཔལ་རིགས་གསུམ་སོགས་དར་སྤེལ་གཏོང་བའི་ཆེད་དུ་སྔ་གཞུག་ཏུ་ཕྱིའི་ཡུལ་
དང་ཕན་ཚུན་ཕྱོགས་ཀུན་ནས་འབྲེལ་བ་བྱེད་པར་དང་ཐོག་རྗེ་བོ་སྲོང་བཙན་
རང་གི་སྲིང་མོ་དེ་ཞང་ཞུང་རྒྱལ་པོའི་བག་མར་བརྫངས་ཁུལ་གྱིས་གཡུལ་གྱི་ལས་
ལ་ཞུགས་མ་དགོས་པར་ཡུལ་ཕྱོགས་དེ་དག་ཀུན་རྒྱལ་པོའི་མངའ་འོག་ཏུ་རང་
བཞིན་གྱིས་འདུས་ཐུབ་པ་དང༌། རྒྱལ་པོ་སྲོང་བཙན་རང་ཉིད་ལ་བལ་བོའི་
རྒྱལ་པོ་འོད་ཟེར་གོ་ཆ་ཞེས་པའི་སྲས་མོ་བལ་བཟའ་ཁྲི་བཙུན་བཙུན་མོར་བླངས་
པའི་རྫོངས་ལ་ཇོ་བོ་མི་བསྐྱོད་རྡོ་རྗེ། བྱམས་པ་ཆོས་ཀྱི་འཁོར་ལོ། ཙན་དན་ཇོ་
མོ་སྒྲོལ་མ་བཅས་སྐུ་གསུང་ཐུགས་རྟེན་སོགས་གདན་འདྲེན་བྱེད་པ་དང་བལ་
63



བོད་བར་གྱི་ཚོང་འབྲེལ་ཐོག་མར་བྱུང་ཞིང་། ཆོས་ལུགས་རིག་གནས་བརྗེ་སྤེལ་
དང་ཕན་ཚུན་རྒྱབ་སྐྱོར་གྱི་མཛད་སྒོ་བྱེད་པ། ཤར་ཕྱོགས་རྒྱའི་རྗེ་བོ་ཐང་ཐའེ་
ཙུང་གི་སྲས་མོ་ཝུན་ཤིང་ཀོང་ཇོ་བཙུན་མོ་བླངས་པའི་རྫོངས་ལ་ཇོ་བོ་ཤཱཀྱ་མུ་ནེ་
སོགས་ངོ་མཚར་བའི་རྟེན་དུ་མ་སྤྱན་འདྲེན་པ་དང༌། འབྲས་ཆང་ནས་ཆང་
སོགས་ཟས་ཀྱི་ཡོ་བྱད་བཟོ་བསྐྲུན། ཆུ་འཐག་བལ་འཐག་སོགས་བཟོ་ཡི་སྒྱུ་རྩལ་
གྱི་རིག་གཞུང་རྒྱུ་ཆ་བཟོ་བོ་བཅས་རིགས་དུ་མ་བོད་དུ་གདན་འདྲེན་ནས་དར་
ཞིང་རྒྱས་པ་བྱུང་། ཐང་གི་རྒྱལ་པོས་སྐབས་དེར་བོད་རྒྱལ་སྲོང་བཙན་ལ་སྒྲོས་
མ་དུའུ་ལེ་ཞེས་རྒྱ་ནག་རྒྱལ་པོའི་སྲས་མོའི་མག་པའི་ཆོ་ལོ་དང་ཤིང་ཧེའི་ཁྱུན་
དབང་ཞེས་མཚོ་ནུར་རྒྱལ་པོའི་ཆོ་ལོ་གནང་བ་བཅས་ཐང་བོད་བར་དུ་མཛའ་
མཐུན་གྱི་སྒོ་ནས་ཕན་ཚུན་བཟོ་ལས་ལྷ་རྩལ་དང་རིག་གནས་སོགས་གང་ཅི་ཐད་
འབྲེལ་བ་ཡག་པོ་བྱུང་སྟེ། བོད་ཀྱི་བཙན་པོའི་མངའ་ཐང་ཧ་ཅང་རྒྱས་པས་
སྙན་གྲགས་ཡུལ་གྲུ་ཀུན་ཏུ་ཁྱབ་ནས་མཐའ་བཞིའི་རྒྱལ་པོ་མང་པོས་ལེགས་སྐྱེས་
འབུལ་བ་དང་ཞུ་འཕྲིན་དུ་མ་འབྱོར་ཡང་སྐབས་དེར་ཆོས་སྲིད་གང་སར་ཁྱབ་ཆེ་
ཡང་ཆ་ཡོངས་སུ་ཚང་བའི་སྤྱི་མཐུན་གྱི་ཡི་གེ་ཞིག་མེད་ སྟབས་མཐའ་ཡི་རྒྱལ་
ཁབ་ཁག་གི་སྔོན་ཐོན་ལེགས་ཆ་ལེན་པར་བོད་མི་སྤྱིའི་སྐད་དང་འཚམས་པའི་མི་
རིགས་རང་ ཉིད་ ལ་ ཡིག་ རིགས་ མེད་ ན་ རྨང་ ནས་ འགྲིག་ ཐབས་ མེད་ པར་
དགོངས་ནས་བློན་པོ་བློ་རིག་གསལ་ཞིང་རྣོ་བ་འགའ་རྒྱ་གར་འཕགས་པའི་ཡུལ་
དུ་རིག་གནས་སློབ་པར་བཏང་ཡང་ལམ་བར་སོགས་དཀའ་ཚེགས་གང་རུང་
ལས་རྒྱལ་པོའི་བཀའ་སྒྲུབ་མ་ནུས་པར་ཕྱིར་ལོག་པས། རྒྱལ་པོས་སླར་ཡང་བློ་
དང་རིག་པ་གཞན་ལས་ཁྱབ་ཏུ་འཕགས་པའི་ཐོན་མི་ཨ་ནུ་རའི་བུ་སམ་བྷོ་ཊ་
དང་བཅས་ཐུགས་བློ་གསལ་ཞིང་སྤྱང་གྲུང་འཛོམ་པའི་གཞོན་ནུ་བཅུ་དྲུག་ལ་
གསེར་མང་དུ་བསྐུར་ནས་རྒྱ་གར་དུ་ཡི་གེ་དང་ཆོས་སློབ་པ་མངགས་པ་ལ་ཁོང་
64



རྣམས་དཀའ་བ་ཁྱད་དུ་བསད་པ་དང་། ཐ་ན་རང་སྲོག་ལའང་མི་འཛེམས་
པར་རྒྱལ་པོའི་བཀའ་མངགས་བཞིན་དུ་བསྒྲུབས། དེ་དག་ལས་སློབ་དཔོན་
ཐོན་མིས་རྒྱ་གར་མཁས་ཆེན་ལི་བྱིན་ཀ་ར་སོགས་སློབ་དཔོན་དུ་མར་བསྟེན་ནས།
སྐབས་དེར་ཡོད་པའི་ལེགས་སྦྱར་ཡི་གེ་སོགས་རྒྱལ་ཁབ་མང་པོའི་ཡིག་རིགས་
ཁོང་དུ་ཆུད་པའི་རྨང་གཞིའི་ཐོག་བོད་སྤྱིའི་སྐད་དང་མཐུན་པའི་ཡི་གེ་ཆ་ཚང་
གསར་གཏོད་མཛད་ནས་ཆོས་དང་རིག་གཞུང་སྐོར་ཐོག་མར་བོད་ལ་བསྒྱུར་ཏེ་
བོད་ཀྱི་ལོ་ཙཱ་བ་དང་ཡིག་མཁན་སྔ་བ་འདི་ཡིན་ཡང་། རྒྱལ་པོ་སྲོང་བཙན་སྒམ་
པོས་རྒྱབ་སྐྱོར་དང་བསྐུལ་མར་བརྟེན་ནས་བྱུང་བ་ཞིག་ཡིན་སྟབས་རྗེ་བློན་འདི་
གཉིས་ཀྱི་བཀའ་དྲིན་ལས་དེང་གི་བོད་ཡིག་འདི་བྱུང་བ་ཡིན་ནོ། ། དེ་ནས་རྒྱལ་
པོ་སྲོང་བཙན་རང་ཉིད་ཀྱིས་དང་ཐོག་རང་དཔེ་གཞན་སྟོན་གྱིས་ཐོན་མི་སམ་བྷོ་
ཊ་སློབ་དཔོན་བསྟེན་ནས་བོད་ཡིག་དང་རིག་གནས་ཁག་ལ་སློབ་སྦྱོང་ལེགས་
པར་མཛད་ཅིང༌། བོད་ཀྱི་རྗེ་བློན་ཡོངས་ལ་སྐུལ་སློང་འདེབས་ཤིང་བཀའ་
བསྒྲགས་ཏེ་རིག་གནས་སློབ་སྦྱོང་བྱེད་དུ་བཅུག ད་དུང་ཡང་རྒྱ་གར་ནས་སློབ་
དཔོན་ཀུ་མ་ར་དང༌། བལ་པོའི་སློབ་དཔོན་བི་མཉྫ་དང༌། ཁ་ཆེའི་སློབ་དཔོན་
ཏ་བུ་ར། རྒྱ་ནག་གི་སློབ་དཔོན་ཧ་ཤང་མ་ཧཱ་དེ་བ་བཅས་པཎྜི་ཏ་དང་ལོ་ཙཱ་བ་
འགའ་ཞིག་གདན་དྲངས་ནས་ནང་པ་སངས་རྒྱས་ཀྱི་བསྟན་པ་དང༌། སྒྲ་རིག
བཟོ་རིག གསོ་རིག སྐར་རྩིས་ལ་སོགས་གཞུང་ལུགས་མང་དུ་བསྒྱུར་བཅུག་
པ་དང༌། དེ་ནས་བོད་རང་ཡུལ་གྱི་མི་ཆེན་འབྱོར་ལྡན་དག་གི་བུ་རྒྱུད་རྣམས་རྒྱ་
གར་ནག་སོགས་ཡུལ་གཞན་དུ་ཤེས་རིག་ཡོན་ཏན་སློབ་ཏུ་བཏང་བས་བོད་མི་
རིགས་རང་ཉིད་ཀྱི་མཁས་ཅན་མང་པོ་གསོ་སྐྱོང་མཛད་པས་སྐབས་དེའི་བོད་ཀྱི་
ཤེས་རིག་དེ་ཐང་རྒྱལ་རབས་སོགས་ཡུལ་ཕྱོགས་གཞན་ལས་མི་དམན་པར་འོད་
སྟོང་རབ་ཏུ་འཕྲོ་བའི་སྲོལ་རྒྱུན་བཟང་པོ་དག་མི་རྗེ་འདིའི་བཀའ་དྲིན་ལ་བརྟེན་



ནས་བྱུང་བར་གདོན་མི་ཟ་བར་ཡིན་ཏེ། ཆོས་འབྱུང་མཁས་པའི་དགའ་སྟོན་
ལས། ཤར་ ཕྱོགས་ རྒྱ་ དང༌ མི་ ཉག་ ནས། ། བཟོ་ དང་ རྩིས་ ཀྱི་དཔེ་རྣམས་
ལེན། ། ལྷོ་ ཕྱོགས་ བཀར་ པོ་ རྒྱ་ གར་ ནས། ། དམ་ པའི་ ཆོས་ ཀྱི་ སྒྲ་རྣམས་
བསྒྱུར། ། ནུབ་ཕྱོགས་སོག་པོ་བལ་བོ་ནས། ། ཟས་ནོར་ལོངས་སྤྱོད་གཏེར་ཁ་
འབྱེད། ། བྱང་ཕྱོགས་ཧོར་དང་ཡུ་ གུར་ནས། ། ཁྲིམས་དང་ལས་ཀྱི་དཔེ་
རྣམས་ལེན། ། དེ་ལྟར་ཕྱོགས་བཞིར་དབང་བསྒྱུར་ནས། ། མཐའ་ཡི་ལོངས་
སྤྱོད་དབང་དུ་སྡུད། ། འཛམ་གླིང་ཕྱེད་ལ་ཁ་ལོ་བསྒྱུར། ། མཁས་པ་ཐོན་མི་
སམ་བྷོ་ཊ། ། མགར་གྱི་སྟོང་བཙན་ཡུལ་བཟུང་དང༌། ། འབྲི་ཡི་སེ་རུ་གུང་སྟོན་
དང༌། ། ཉང་ གི་ ཁྲི་ བཟང་ ཡང༌ སྟོན་ སྟེ། ། མེད་ ཐབས་ མེད་ པའི་ བློན་ པོ་
བཞི། ། དེ་སོགས་བློན་པོ་བརྒྱ་ཕྲག་གསུམ། ། ཕྱི་ནང་བར་གྱི་ལུགས་གཉིས་
ལེགས་པར་སྐྱོང་། ། ཞེས་གསུངས་པ་བཞིན་ནོ། །
བཞི། གངས་ཅན་ཡུལ་གྱི་ལྗོངས་སུ་རྒྱལ་ཁྲིམས་གསར་དུ་གཏོད་ཅིང་
རྒྱལ་ཁབ་ བདེ་ བར་བསྐྱངས་ པ་ སྟེ། སྲོང་ བཙན་ སྒམ་པོའི་ གོང་ དུ་ རྗེ་ བློན་
འབངས་བཅས་ཕན་ཚུན་མནའ་དོན་འཇོག་པའི་སྲོལ་རྒྱུན་ཙམ་ལས་ཞིབ་ཆའི་
ཁྲིམས་སྲོལ་ གསལ་ བོ་ གཏན་ འཁེལ་ མེད་ པའི་ རྐྱེན་ གྱིས་ མངའ་ འབངས་ ཀྱི་
གཅིག་གྱུར་དང་བདེ་འཇགས་ལ་སྐྱོན་ཚབས་ཆེན་ཐེབས་ཀྱིན་ཡོད། རྒྱལ་པོ་
སྲོང་བཙན་གྱིས་བོད་ཀྱི་རྒྱལ་ཕྲན་དང་ཚོ་བ་ཐམས་ཅད་གཅིག་ཏུ་བསྡུས་ནས་
བོད་ཡོངས་རྫོགས་གཅིག་གྱུར་བྱེད་པའི་སྲིད་དབང་བཙུགས་པ་དེར་སྲ་བརྟན་
ཡོང་བ་དང༌། སྟོབས་དང་འབྱོར་བ་རྒྱས་པ། སྤྱི་ཚོགས་བདེ་འཇགས་ཀྱི་སྒོ་
ནས་ཞིང་འབྲོག་ཐོན་སྐྱེད་གོང་འཕེལ་ཡོང་བ། མཐའ་མཚམས་བརྟན་པོ་ཡོང་
བ་བཅས་དགོས་པ་དུ་མ་འཁོད་ཆེད་ཆབ་སྲིད་དང་། དཔལ་འབྱོར། རིག་
གནས། དམག་དོན་སོགས་ཕྱོགས་ཀུན་གྱི་ཁྲིམས་སྲོལ་ཅུང་ཆ་ཚང་ཞིང་གོ་རིམ་
66



ལྡན་པ་ཞིག་གཏན་འབེབས་མཛད་ཡོད་ཅིང༌། སྐབས་དེར་ཐོག་མར་གཏན་
འབེབས་བྱས་པའི་ཁྲིམས་སྲོལ་སྤྱིའི་མིང་ལ་ཁོད་སུམ་ཅུ་སོ་དྲུག་ཟེར། དེའང་
དང་པོ་བཀའ་ཡི་ཁྲིམས་ཡིག་ཆེན་མོ་དྲུག་ནི། གཙོ་བོ་སྲིད་འཛིན་ས་ཁུལ་ཁག་
གི་དབྱེ་མཚམས་དང༌། སྲིད་འཛིན་དང་དམག་དོན་གྱི་སྒྲིག་གཞི། བློན་པོ་
སོགས་དཔོན་རིགས་ཀྱི་གོ་གནས་དང་ལས་འགན། ཞིང་འབྲོག་གི་དབང་རིས།
འཇལ་གཤོར་འདེགས་གསུམ་གྱི་ཚད་གཞི། རྗེ་བློན་གྱི་བླང་དོར་རིམ་པ་སོགས་
ཀྱི་ཁྲིམས་དང་། མི་ཡི་ཀུན་སྤྱོད་ལ་གཏོགས་པའི་གནད་དོན་རྣམས་ཡིན་ནོ། །
ཁྲི་རྩེ་འབུམ་བཞེར་གྱི་ཁྲིམས་ནི་དེ་ལས་སྲིད་པ་དང་ཁོས་སྟོན་པ་ལས་རྒྱལ་པོས་
བློན་པོ་རྣམས་སོ་སོར་བཀས་བསྒོས་ཏེ་བོད་ཀྱི་ཁོས་དཔོན་མགར་སྟོང་བཙན་
ཡུལ་བཟང༌། ཞང་ཞུང་གི་ཁོས་དཔོན་ཁྱུང་པོ་བུན་ཟུང་ཙེ། སུམ་པའི་ཁོས་
དཔོན་ཧོར་བྱ་ཞུ་རིང་པོ། ཆིབས་ཀྱི་ཁོས་དཔོན་དབང་བཙན་བཟང་དཔལ་
ལེགས། མཐོང་ཁྱབ་ཀྱི་ ཁོས་ དཔོན་ ཅོག་ རོ་ རྒྱལ་ མཚན་ གཡང་ གོང་ རྣམས་
བསྐོས་པ་བཞིན་དམག་དོན་དང་སྲིད་འཛིན་ཟུང་འབྲེལ་གྱི་ལམ་ལུགས་དང༌།
སྒྲིག་གཞི། དཔོན་རིགས་ཁག་གི་གོ་གནས་བཅས་གཏན་འབེབས་བྱས་པའི་
ཁྲིམས་དང༌། འབུམ་གསེར་ཐོག་ཤ་ཅན་གྱི་ཁྲིམས་ནི་ཞིང་འབྲོག་ས་གནས་ཁག་
གི་ཕན་ཚུན་ཚོང་ལས་གོང་འཕེལ་དང་དེར་སྟབས་བདེ་ཡོང་བའི་ཆེད་འབྲུ་མར་
གསེར་དངུལ་སོགས་ཀྱི་གཞལ་བྱའི་འཇལ་གཤོར་འདེགས་གསུམ་གྱི་ཚད་གཞི་
གཅིག་གྱུར་བྱེད་པ་ཡིན། རྒྱལ་ཁམས་དཔེར་བླངས་ཀྱི་ཁྲིམས་ནི་སྐབས་དེར་སྤྱི་
ཚོགས་ལ་ ཡོངས་ ཁྱབ་ ཏུ་ གནས་ པའི་ སྤྱོད་ ཚུལ་ སྣ་ ཚོགས་ དཔེར་བླངས་ ཐོག
ལེགས་པའི་ཕྱོགས་མུ་མཐུད་རྒྱུན་འཁྱོངས་འཕེལ་རྒྱས་གཏོང་དགོས་པ་དང་།
ཉེས་པའི་ཕྱོགས་དངོས་ཤུགས་ནས་བཀག་འགོག་བྱེད་དགོས་པ་བཅས་སྙིགས་
འདོར་བཅུད་ལེན་གྱིས་ ཁྲིམས་ལུགས་གཏན་ལ་ཕབ་པ་དེ་ཡིན། དེར་ནང་



གསེས་སུ་ དབྱེ་ན་རྒྱལ་ ཁྲིམས་ བཅོ་ ལྔ་ དང༌། ཁྲིམས་ཆེན་བདུན། མི་ཆོས་
གཙང་མ་བཅུ་དྲུག་བཅས་བསྡོམས་པས་ཁྲིམས་ ཕྲན་སུམ་ཅུ་སོ་བརྒྱད་བསྡུས་
ཡོད་པ་ལས། བྱེད་དགོས་པ་གསུམ་ནི། དགྲ་བཏུལ་རྒྱལ་ཁམས་བདེ་བར་
མཛད། ནང་གི་ཚིག་མཛད་འབངས་འཁོར་སྐྱོང་། ཕྱི་མ་ཕན་ཕྱིར་དམ་ཆོས་
བྱ། ཞེས་ཕྱི་ཡི་དགྲ་བཏུལ་ཞིང་ནང་གི་རྒྱལ་ཁབ་བདེ་འཇགས་བཀོད་པ་དང་
གཅིག ནང་གི་ཆབ་འབངས་དང་བཅས་པ་བདེ་བར་སྐྱོང་བ་དང་གཉིས། ཚེ་
ཕྱི་མར་ཕན་པའི་ཆེད་དུ་ལྷ་ཆོས་དགེ་བཅུ་ལག་བསྟར་མཛད་པ་དང་གསུམ་
མོ། ། བྱེད་མི་ཆོག་པ་གསུམ་ནི། ཡ་རབས་རྒྱུ་རྐྱེན་ལྷ་ཆོས་ནི། སྣོད་མིན་ཁེང་
པོ་ལ་མི་བཤད། གསང་སྔགས་རྫོགས་འཚང་རྒྱ་བའི་རྒྱུ། ནོར་དུ་མི་བཙོང་
སྙིང་ལ་འཆང་། ངན་ལ་བསྟོད་ན་གཉིས་ཀ་ཕུང་། དེ་བས་ཁེང་པོ་རྗེར་མི་
དབྱུང་། ཞེས་དད་པ་མེད་པའི་མི་ཕལ་བ་ལ་དམ་པའི་ཆོས་མི་བཤད་པ་དང་
གཅིག གསང་སྔགས་ནི་སངས་རྒྱས་ཐོབ་པའི་རྒྱུ་ཡིན་པས་དེ་ནོར་གྱི་ཕྱིར་དུ་མི་
བཙོང་བ་སྟེ་འབུལ་རྟེན་ལ་བལྟས་ནས་དམ་ཚིག་དང་མི་ལྡན་པ་ལ་གསང་སྔགས་
ཀྱི་ཆོས་མི་འཆད་པ་དང་གཉིས། ཁེང་པོ་སྟེ་བྲན་གཡོག་རྗེ་དཔོན་དུ་མི་བསྐོ་བ་
དང་གསུམ་བཅས་རྒྱལ་པོས་ཕྱག་ལེན་མི་འོས་པ་གསུམ་ཡིན། བསྟོད་པ་བྱེད་
དགོས་པ་གསུམ་ནི། དཔའ་ལ་སྟག་གིས་མ་བསྟོད་ན། དཔའ་ངར་བྱས་པའི་
རུ་མ་མེད། མཛངས་ལ་ཡིག་ཚང་མ་བསྟོད་ན། ཕྱིན་ཆད་མཛངས་ངན་ཤན་
མི་ཕྱེད། ལེགས་ལ་བྱ་དགས་མ་བསྟོད་ན། སླད་ཆད་ལེགས་པར་སུ་ཡིས་བྱེད།
ཅེས་གཡུལ་ལས་རྣམ་པར་རྒྱལ་བའི་དཔའ་བོ་བྱས་རྗེས་ཅན་ལ་སྟག་སློག་གི་གོས་
སོགས་བྱ་དགར་བྱིན་ནས་བསྟོད་དགོས་ པ་རྣམས་མ་ བསྟོད་ན། ཕྱིན་ཆད་
དཔའ་བོ་ཐོན་པའི་རུ་མ་སྟེ་གཞི་རྟེན་མེད་པར་འགྱུར་བས་བསྟོད་བསྔགས་བྱེད་
དགོས་པ་དང་གཅིག ནང་སྲིད་ལ་མཁས་ཤིང་མཛངས་པའི་བློན་འབངས་
68



བྱས་རྗེས་ ཅན་ལ་ གཡུ་ དང་། གསེར་ སོགས་ རིན་པོ་ཆེའི་ཡིག་ཚང་ གིས་ མ་
བསྟོད་ན། ཕྱིན་ཆད་མཛངས་པའི་མི་དང་ངན་པའི་མི་ཤན་མི་ཕྱེད་པས་ངེས་
པར་དུ་མཁས་ཤིང་མཛངས་པའི་མི་རྣམས་ཡིག་ཚང་གིས་བསྟོད་དགོས་པ་དང་
གཉིས། རྗེ་འབངས་ཀྱི་དོན་དུ་ལྷག་བསམ་རྣམ་དག་གིས་ལས་ཀ་ལེགས་སྒྲུབ་
མཁན་ཕུལ་བྱུང་ཅན་རྣམས་ལ་བྱ་དགས་ཚིམ་པར་བྱས་ནས་མ་བསྟོད་ན་སྨན་
ཆད་ཧུར་བརྩོན་ལྷག་བསམ་དང་ལྡན་པའི་མི་སྣ་ཐོན་མི་སྲིད་པས་ངེས་པར་དུ་
དངོས་པོའི་ བྱ་ དགས་ བསྟོད་ དགོས་ པ་ དང་ གསུམ་ ནི་ དམག་ སྲིད་ འབངས་
བཅས་ལས་སྐྱེ་བོ་ཕུལ་དུ་བྱུང་བ་རྣམས་གཟེངས་སུ་བསྟོད་དགོས་པའི་སྐོར་ཡིན།
སྨ་འབེབས་བྱེད་དགོས་པ་གསུམ་ནི། སྡར་མ་ཝ་ཞུས་མ་དམད་ན། དཔའ་
དང་སྡར་མ་ཤན་མི་ཕྱེད། ངན་ལ་ནན་དུར་མ་བྱས་ན། ནམ་ཡང་དྲན་ཤེས་
རེམ་མི་འགྱུར། ཉེས་ལ་ཆད་པ་མ་བཅད་ན། ཕྱི་ནས་ཉེས་བྱེད་རྒྱུན་མི་ཆད།
ཞེས་གཡུལ་ངོར་སོགས་སུ་འཇུག་པའི་ཚེ་ན་མགོ་སྒུར་ཕྱིར་བཤོལ་བ་ལ་སོགས་པ་
མི་སྡར་མ་ཀླད་མེད་རྣམས་ལ་ཝ་མོའི་གཞུ་གུ་མགོ་ལ་བསྐོན་ནས་དམད་པ་སྟེ་སྨྲ་
འབེབས་མ་ཕབ་ན། དཔའ་བོ་དང་སྡར་མའི་དབྱེ་བ་མི་ཕྱེད་པས་ངེས་པར་དུ་
ཝ་ཞྭས་དམད་དགོས་པ་དང་གཅིག མི་ངན་ལ་ཁྲིམས་དང་བསྟུན་པའི་ནན་
ཏུར་ཏེ་བཙན་མ་བཙུགས་ན། ངན་པ་ལང་ཤོར་གྱིས་ནམ་ཡང་དྲན་ཤེས་བསྟེན་
མི་སྲིད་ པས་ངེས་པར་དུ་གཉའ་ནས་ གནོན་དགོས་པ་དང་གཉིས། ཁྲིམས་
འགལ་གྱི་བྱ་བ་བྱེད་མཁན་ནག་ཉེས་ཅན་ལ་ཁྲིམས་ཆད་ནན་པོ་མ་བཅད་ན།
སླད་ཕྱིན་ཉེས་གསོས་བྱེད་མཁན་རྒྱུན་མི་འཆད་པས་ངེས་པར་དུ་ཉེས་ཆད་ནན་
པོ་གཅོད་དགོས་པ་དང་གསུམ་ནི་སྐྱེ་བོ་མ་རབས་རྣམས་ལ་འཛིན་དགོས་པའི་
སྒྲིག་སྲོལ་ཡིན། མི་མནར་བ་གསུམ་ནི། ལུས་སྐྱེད་ཕ་མ་མནར་པ་ན། འཕྲལ་
ཕུགས་གཉིས་ཀ་ལ་ཡོགས་སྡིག རང་གི་མཆན་གྱི་བུ་མནར་ན། ཕྱི་རོལ་དགྲས་



ཀྱང་ཞེ་ཁ་འབྱེད། བཟའ་གྲོགས་མནར་ན་ཕྱི་ནང་གི་ཆུས་དང་སོ་ནམ་ཡལ་
བར་འཆོར། ཞེས་རང་ལུས་བསྐྱེད་པའི་ཕ་མར་དྲིན་ལན་ཡང་དག་མ་འཇལ་
བར་སྡུག་གི་མནར་གཅོད་བྱེད་ན། འཕྲལ་དུ་རང་ལ་མི་ཀུན་གྱིས་ངན་སྨྲས་
དང་ཆུང་ལྟ་བྱེད་རྒྱུ་དང་། ཕུགས་སུ་ལ་ཡོགས་འཁོར་བའི་སྡིག་པའི་རྒྱུར་འགྲོ་
བས་ངེས་པར་དུ་ཕ་མ་ལ་བརྩི་བཀུར་བྱེད་པ་ལས་བརྙས་བཅོས་རྩ་བ་ནས་མི་
བྱེད་པ་དང་གཅིག རང་གི་བུ་ཕྲུག་གཅེས་ཤིང་བྱམས་བརྩེས་མི་སྐྱོང་བས་
མནར་གཅོད་བྱེད་ན། བུ་ཕྲུག་དང་ཕ་མའི་བར་ཞེན་ལོག་རྒྱབ་འགལ་འགྲོ་བར་
མ་ཟད། ཕྱི་རོལ་དགྲ་བོ་དག་གིས་འཕྱ་སྨོད་དང་ཞེ་ཁ་འབྱེད་པ་བྱེད་སྲིད་པས་
ངེས་པར་དུ་བུ་ཕྲུག་བརྩེ་ཞེན་གྱིས་སྐྱོང་བ་ལས། སྡུག་གཅོད་ཀྱིས་མི་མནར་བ་
དང་གཉིས། རང་གི་བཟའ་ཁྱིམ་ཚང་སྐྱོང་མཁས་མ་བྱས་པར་ཞེ་ཁྲེལ་བའི་རྒྱུ་
མནར་གཅོད་བཏང་ན་རང་ཁྱིམ་གྱི་བྱ་བ་སོ་ནམ་སོགས་འཐུས་ཤོར་དུ་འགྱུར་
བས་ངེས་པར་དུ་བཟའ་ཚང་ཕན་ཚུན་མཛའ་བཅུག་འཆམ་མཐུན་ཡོང་བ་བྱེད་
པ་ལས་མནར་གཅོད་མི་བྱེད་པ་གསུམ་བཅས་གོང་སྨོས་རྒྱལ་ཁྲིམས་བཅོ་ལྔ་ནི།
རྒྱལ་པོས་རྒྱལ་ཁྲིམས་སྐྱོང་བའི་སྐབས་ངེས་པར་དོ་སྣང་བྱེད་དགོས་པའི་ཁྲིམས་
ལུགས་དང་། སྤྱི་ཚོགས་ཀྱི་སྲོལ་བཟང་པོ་དར་སྤེལ་དགོས་པའི་དོན་ཆེན་རྣམས་
ལགས་སོ། ། ད་དུང་ཁྲིམས་ཆེན་བདུན་ནི། སྲོག་མི་གཅོད་པའི་ཁྲིམས་གཤིན་
སྟོང་དང་གསོན་སྟོང་ཞེས་གཤིན་སྟོང་ནི་ཕན་ཚུན་བར་འཐབ་རྩོད་དམ་འཁྲུག་
འཛིང་སོགས་ལས་མི་བསད་བྱུང་ན་ཤི་བོ་དེའི་རྗེས་སུ་འདས་མཆོད་དང་དུར་
རྫོངས་བཅས་ཀྱི་འགྲོ་གྲོན་དང་། འདས་པོའི་སྲོག་སྐྱིན་དུ་དངོས་པོའི་གྲན་
གསབ་སྤྲོད་དགོས་པ་དང་། གསོན་སྟོང་ནི་ཕན་ཚུན་འཁྲུག་རྩོད་སོགས་རྒྱུ་རྐྱེན་
གང་རུང་ལས་བྱུང་བའི་རྨས་སྐྱོན་བཅས་གནོད་འཚེ་དག་ལ་ནད་བཅོས་སྨན་
གསོ་གུན་གསབ་སྤྲོད་དགོས་པའི་སྐོར་དང་། མ་བྱིན་པ་མི་ལེན་པའི་ཁྲིམས་ནི་
70



དཀོན་མཆོག་གི་ནོར་བརྐུས་ན་བརྒྱ་འཇལ། རྒྱལ་པོའི་ནོར་བརྐུས་ན་བརྒྱད་ཅུ་
འཇལ་དགོས་པ། འབངས་ཀྱི་ནོར་བརྐུས་ན་བརྒྱུད་འཇལ་བ་བཅས་སོ། །
ལོག་པར་མི་གཡེམ་པའི་ཁྲིམས་ནི་སྨད་འཇལ་དང་བྱི་ཆད་ཅེས་ལོག་གཡེམ་
འགོག་པའི་ཁྲིམས་སོ། ། རྫུན་སྤོང་བའི་ཁྲིམས་ནི་ལྷ་སྲུང་དཔང་དུ་བྱས་ནས་
མནའ་སྤོབ་པའོ། ། ཆང་ལ་ཚོད་འཛིན་དགོས་པའི་ཁྲིམས་ཞེས་ཆང་བག་མེད་
པར་བཏུང་བ་འགོག་པ། ཁེང་མི་ལྡོག་པའི་ཁྲིམས་ནི་འབངས་དང་བྲན་གཡོག་
སོགས་ཀྱིས་ རང་ རང་ སོ་ སོའི་ རྗེ་ དཔོན་ གྱི་ དབང་ བསྒྱུར་ ལ་ བརྩི་ སྲུང་དང་།
ཁྲལ་ཁྲིམས་སོགས་ཁུར་ལེན་བྱེད་དགོས་པ་ལས། གྱེན་ལོག་རྒྱབ་འགལ་གྱི་ལས་
བྱེད་མི་ཆོག་པའི་ཁྲིམས་དང༌། བང་སོ་མི་འདྲ་བའི་ཁྲིམས་ནི་བང་སོའི་ནང་གི་
རྒྱུ་ནོར་བརྐུ་བར་བྱེད་མི་ཆོག་པའི་ཁྲིམས་བཅས་བདུན་དེ་ཕལ་ཆེར་ནི་ཁྲིམས་ཀྱི་
གནད་དོན་ དང༌ ཀུན་ སྤྱོད་ ཀྱི་ གནས་ དོན་ ལ་སྦྱར་ ནས་ གཏན་ འབེབས་བྱས་
པའོ། ། ད་དུང་གཙོ་བོ་མི་དགེ་བ་བཅུ་སྤོང་པའི་སྟེང་དུ་མ་ལ་མར་འཛིན་པ།
ཕ་ལ་ཕར་འཛིན་པ། དགེ་སྦྱོང་དང་བྲམ་ཟེ་ལ་དགེ་སྦྱོང་དང་བྲམ་ཟེར་འཛིན་
པ། རྒན་རབས་ལ་བཀུར་བ། བྱིས་པ་དྲིན་དུ་བཟོ་བ། གཞན་ལ་ངན་གཡོ་
སྤང་བ་སྟེ་མི་ཆོས་གཙང་མ་བཅུ་དྲུག་གི་ཁྲིམས་ནི། དཀོན་མཆོག་གསུམ་ལ་
སྐྱབས་སུ་སོང་ཞིང་དད་གུས་བྱ་བ། ཕ་མ་ལ་དྲིན་ལན་བཀུར་བསྟི་བྱ་བ། དྲིན་
ཅན་དང་ཕ་ཁུ་རྒན་གསུམ་གྱི་ཡིད་མི་གཅོད་པ། བཟང་པོ་ལ་བཟང་ལན་བྱེད་
པ། ཡ་རབས་བཙུན་པ་དག་ལ་མི་རྒོལ་ཞིང་དང་དུ་ལེན་པ། བྱ་སྤྱོད་ཐམས་
ཅད་ཡ་རབས་ཀྱི་རྗེས་སུ་འབྲངས་པ། ལྷ་ཆོས་དང་ཡི་གེ་ལ་བློ་འཇུག་ཅིང་དོན་
ཤེས་པར་བྱ་བ། ལས་རྒྱུ་འབྲས་ལ་ཡིད་ཆེས་ ཤིང་ མི་ དགེ་ བ་ ལ་ འཛེམ་ པ། .
མཛའ་བཤེས་དང་ཁྱིམ་མཚེས་ ལ་ ཕན་འདོགས་ ཤིང་ གནོད་ སེམས་ མི་བྱ་བ།
གཞི་དྲང་པོར་བྱ་ཞིང་བློ་སེམས་དཔང་དུ་འཇོག་པ། ཟས་ཆང་ལ་ཚོད་འཛིན་
11



ཅིང་ཁྲེལ་ཡོད་པར་བྱ་བ། བུ་ལོན་དུས་སུ་འཇལ་བ། བྲེ་སྲང་ལ་གཡོ་ཟོལ་མི་བྱ་
བ། མ་བསྐོས་ཤིང་མ་བཅོལ་བའི་བྱ་བ་ལ་རྟོག་འཇུག་མི་བྱ་བ། གྲོས་ཀྱི་ནང་དུ་
བུད་མེད་ཀྱི་ཁ་ལ་མི་ཉན་ཞིང་རང་ཚུགས་འཛིན་པ། ཡིན་མིན་གྱིས་མ་ཚང་བ་
བྱུང་ན་ཡུལ་ལྷ་བསྟན་སྲུང་དཔང་དུ་བཙུགས་ནས་མནའ་བྱེད་པ་བཅས་སོ། །
མདོ་ལེན་ཞུ་བཅད་ཀྱི་ཁྲིམས་ནི། ཆོས་འབྱུང་མཁས་པའི་དགའ་སྟོན་ལས། ཁ་
དྲག་རྣམས་ལ་མ་སྐྱེངས་ཙམ་དུ་བཅད། ཅེས་ཁ་དྲག་ཞན་གཉིས་རྩོད་ན་བདེན་
རྫུན་བརྟགས་པའི་མཐར་ཁ་དྲག་པ་མ་སྐྱེངས་ཤིང་ཞན་པ་ཡིད་མི་འཆད་པར་
གཅོད་པ་མདོ་ལེན་ཞུ་ཆད་ཀྱི་ཁྲིམས་ཡིག་སྟེ་ཁྲིམས་སར་ཞུ་གཏུགས་བྱེད་མཁན་
གཉིས་ལས་དྲག་པའི་མི་ཁ་མ་སྐྱེངས་ཙམ་དང་ཉམ་ཆུང་རྣམས་ཡིད་མ་ཕམ་གྱི་
སྒོ་ནས་ ཁྲིམས་ ཐག་ གཅོད་ པ་ ལ་ ཟེར། དབང་ཆེན་བཅད་ཀྱི་ སྤྱི་ ཁྲིམས་ ནི།
ཆོས་འབྱུང་མཁས་པའི་དགའ་སྟོན་ལས། གཉིས་ཀས་ལན་ལ་དབྱུག་པ་ཅན་
བཞིན་དང་། ཞེས་བྲམ་ཟེ་དབྱུག་པ་ཅན་གྱིས་ཁྱིམ་བདག་གི་གླང་གཡར་ནས་
གཏད་དུ་ཕྱིན་པས་གླང་བདག་གི་ར་བར་བཏང་ནས་ཅི་ཡང་མ་སྨྲས་པར་ཕྱིར་
ལོག ཁྱིམ་བདག་གིས་གླང་དེ་བྱུང་བ་མཐོང་ཡང་མ་བཏགས་པར་བཞག་པས་
གླང་ཕུགས་སྒོ་ནས་ཐོན་ཏེ་སྟོང་ར་རྒྱལ་པོ་མེ་ལོང་གདོང་ལ་ཞལ་ལྕེ་ཞུས་པས།
བྲམ་ཟེས་གླང་བཏང་ཡོད་མ་སྨྲས་པས་ལྕེ་ཆོད། ཁྱིམ་བདག་གིས་མཐོང་ཡང་མ་
བཏགས་པས་ལག་པ་བྲེགས་ཞེས་ཞལ་བཅད་པའི་གཏམ་རྒྱུད་ལ་དཔེ་བྱས་ཏེ་
ཕན་ཚུན་ཕྱོགས་གཉིས་ཀས་ལན་པ་ལ་ཁྲིམས་བཅད་གང་འདྲ་བྱེད་ཚུལ་གཏན་
འབེབས་བྱས་པ་ཞིག་རེད། ཁབ་སོ་ནང་བའི་ཁྲིམས་ནི། ཆོས་འབྱུང་མཁས་
པའི་དགའ་སྟོན་ལས། གཉིས་ཀ་བདེན་ན་རིགས་གཉིས་པ་ལྟར་བཅད། ཅེས་
ཁྱིམ་བདག་ཞིག་ལ་བུ་སྐྱེས་མ་ཐག་ཆུར་ལྷུང་བ་ཉ་ཞིག་གིས་མིད་པ་རིའི་འོག་ལ་
གནས་པའི་ཁྱིམ་བདག་གཞན་ཞིག་གིས་རྙེད་དེ་གསོས་བ་ཁྱིམ་བདག་ངོ་མས་



ཐོས་ནས་བརྩད་དེ་རྒྱལ་པོ་ལ་ཞལ་ལྕེ་ཞུས་པས། གཉིས་ཀའི་བུ་དེ་རེ་མོས་སུ་
གསོས་ལ་བུད་མེད་རེ་རེ་བླང༌། བུ་བྱུང་ན་ཁྱིམ་བདག་སོ་སོའི་ཁྱེར་བ་བཅས་
ཁྲིམས་གཅོད་བྱས་པ་གྲགས་པའི་གཏམ་རྒྱུད་ལ་དཔེ་བླངས་ནས་ཕྱོགས་ཕན་
ཚུན་གཉིས་ཀའི་ཐད་ལ་བདེན་པའི་དོན་ཡོད་ན་དེ་དེ་ལུགས་ཀྱི་ཁྲིམས་གཅོད་
ཚུལ་གཏན་ལ་ཕབ་པའོ། ། གཉིས་པ་བཀའ་གྲོས་ཆེན་པོ་དྲུག་སྟེ་རྒྱལ་པོར་སྲི་ཞུ་
ཇི་ལྟར་བྱ་བ་སོགས་རྒྱལ་སྲིད་སྐྱོངས་ལུགས་སྐོར་ཡིན་ཏེ། རྗེའི་སྐུ་འཚོ་ཞིང་ཞོ་
ཤ་སྔར་ཕུལ་ཞེས་རྒྱལ་པོའི་སྐུ་འཚོ་བའི་སྲི་ཞུར་བློན་པོས་འབད་བརྩོན་བྱེད་
དགོས་པ་དང༌། འབངས་མི་རྣམས་ཀྱིས་ཞིང་འབྲོག་ཐོན་སྐྱེད་སོགས་ནམ་རྒྱུན་
དཔྱ་ཁྲལ་འབུལ་དགོས་བཅས་ཡིན་ནོ།། རྒོད་ཀྱི་གཉའ་གནོད་དང་ཡང་ཁང་གི་
རྒྱབ་བརྟེན་ཞེས་མི་རྒོད་དབང་ཧེབ་ཅན་རྣམས་ཀྱི་གཉའ་བ་ནས་མནན་ཞིང་།
འབངས་ཐ་ མ་ ཉམ་ཆུང་དག་ ལ་ རྒྱབ་ བརྟེན་ བྱེད་ དགོས་ པའི་ སྐོར་ ཡིན་ནོ།།
ཁེར་རྒོད་དུ་མི་གཏོང་ཞིང་མོ་བཙུན་བཀའ་ལ་མི་གདགས་པ་ཞེས་འབངས་མི་
རྒོད་ལ་འཆོར་དུ་མི་འཇུག་པའམ་བྲན་གཡོག་དམག་དཔུང་ནང་མི་འཇུག་ཅིང་།
བུད་མེད་རྣམས་ལ་སྲིད་ཕྱོགས་ཀྱི་ཐེ་ཇུས་བྱེད་དུ་མི་འཇུག་པའོ། ། སོ་མཚམས་
སྲུང་ཞིང་འབངས་ཀྱི་ཚལ་ཞིང་རྟ་དཀྱུས་ཀྱིས་མི་གཅད་ཅེས་མཐའ་བཞིའི་སོ་
མཚམས་བརྟན་པོར་སྲུང་དགོས་ཤིང༌། འབངས་ཀྱི་བཏབ་པའི་ས་ཞིང་ཁར་རྟ་
དམག་བཤར་ བསྐྱོད་ སོགས་ མི་ ཆོག་ པའི་ ཁྲིམས་ ཡིན། དགྲ་ འདུལ་ ཞིང་
འབངས་སྐྱོང་བ་ཞེས་ཕྱིའི་དགྲ་བོ་འདུལ་དགོས་པ་དང་ནང་དུ་འབངས་མི་
རྣམས་ལེགས་པར་སྐྱོང་དགོས་པའོ། ། དགེ་བཅུ་སྒྲུབ་ཅིང་མི་དགེ་སྤོང་ཞེས་པ་
ནི་རྗེ་འབངས་ཀུན་ཀྱིས་དུས་རྒྱུན་དུ་དགེ་བཅུ་བསྒྲུབ་དགོས་པ་དང་མི་དགེ་བ་
བཅུ་སྤོང་དགོས་པ་དེ་ཡིན། གསུམ་པ་བློན་པོ་དག་གི་ཐོབ་ཐང་གོ་གནས་ཀྱི་
ཡིག་ཚང་དྲུག་སྟེ། གཡུ་ཡིག་གསེར་ཡིག་ཕྲ་མིན། དངུལ་ཡིག་ཟངས་ཡིག་དང་



ལྕགས་ཡིག་བཅས་དྲུག་ལའང་ནང་གསེས་ཆེ་ཆུང་གཉིས་རེ་ཡོད། བཞི་པ་ནི་
བཀའ་ཡི་ཕྱག་བརྒྱ་དྲུག་སྟེ། བཀའ་རྟགས་ཀྱི་ཕྱག་བརྒྱ་སྒྲོམ་བུ། ཁྲོམ་རྟགས་
ཀྱི་ཕྱག་བརྒྱ་རུ་མཚོན། ཡུལ་རྟགས་ཀྱི་ཕྱག་བརྒྱ་སྐུ་མཁར། ཆོས་རྟགས་ཀྱི་
ཕྱག་བརྒྱ་ལྷ་ཁང་། དཔལ་རྟགས་ཀྱི་ཕྱག་བརྒྱ་སྟག་སློག མཛངས་རྟགས་ཀྱི་
ཕྱག་བརྒྱ་ཡིག་ཚང་། ལྔ་པ་ནི་རྐྱེན་དྲུག་སྟེ། དཔའ་བོའི་རྐྱེན་དུ་གཟིག་དང་
སྟག སྡར་མའི་རྐྱེན་དུ་ཝ་དང་ཞུ། ཡ་རབས་ཀྱི་རྐྱེན་དུ་ལྷ་ཆོས། གཡུང་བོའི་
རྐྱེན་དུ་ཐགས་དང་བོན། མཛངས་མའི་རྐྱེན་དུ་ཡིག་ཚང་། ངན་པའི་རྐྱེན་དུ་
རྐུན་མའོ། ། དྲུག་པ་དཔའ་དྲུག་སྟེ། སྟག་སྟོད་སྟག་སྨད་གཉིས། དར་ཆེན་
དར་ཆུང་ གཉིས། སྟག་ སློག་ གཟིག་ སློག་ གཉིས་ བཅས་ དྲུག་ ཚན་ དྲུག་ སྟེ་
བསྡོམས་ན། བོད་ཀྱི་ཡུལ་དུ་རྒྱལ་ཁྲིམས་ཁོད་སོ་དྲུག་སོགས་གཏན་པ་ཕབ་ཅིང་
སྟེང་གི་རྒྱལ་བློན་དང་འོག་གི་འབངས་མི་ཀུན་ ཁྲིམས་ལུགས་བཞིན་བྱ་སྤྱོད་
བསྒྲུབས་ནས་བོད་ཁམས་ཡོངས་སུ་ཆབ་དཔལ་རིག་གསུམ་བཅས་དར་ཞིང་
རྒྱས་པར་མཛད་པའི་མི་སྣ་འཛམ་ གླིང་འཛིན་མའི་ཀུན་ལ་མཚན་སྙན་པར་
གྲགས་པའི་བཙན་པོ་དེ་ཉིད་བོད་ལྕགས་ཁྱི་སྟེ་སྤྱི་ལོ་༦༥༠ལོར་འཕན་ཡུལ་ཟལ་
མོའི་སྒང་འོད་ཟེར་དམ་པའི་ཕོ་བྲང་དུ་བཞུགས་པའི་དུས་སུ། དང་ཐོག་མགུར་
ཆམ་ཕོག་པ་ལས་གཉིད་ལོག་ཐེབས་ཏེ་མཐར་ཚ་བར་གྱུར་ནས་རྒྱལ་པོ་དགུང་ལོ་
སོ་བཞིའི་ཐོག་སྐུ་གཤེགས་རྗེས། བློན་ཆེན་མགར་སྟོང་བཙན་གྱིས་གཙོ་འགན་
བཞེས་ཏེ་རྒྱལ་པོའི་སྐུ་ཕུང་ཤིང་རྟ་ལ་གདན་དྲངས་ཏེ་ཡར་ལུང་འཕྱོང་བོའི་ནང་
དུ་བང་སོ་བཏབ། ཅེས་ཏུན་ཧོང་གི་གཏེར་ཡིག་དང༌། རྒྱའི་ལོ་རྒྱུས། དེབ་
ཐེར་དཀར་པོ་སོགས་ལས་གསུངས་སོ། ། གཞན་ཡང་འདས་པའི་ལོ་ཚིགས་ལ་
བཞེད་ཚུལ་མི་འདྲ་བ་མང་ཡང་། ཆོས་འབྱུང་མཁས་པའི་དགའ་སྟོན་དང་བོད་
ཀྱི་ཡིག་ཚང་ཆེན་པོ་སོགས་ལོ་རྒྱུས་ཚད་ལྡན་ཁ་ཤས་ལས། རྒྱལ་པོའི་དགུང་ལོ་
74



བརྒྱད་ཅུ་ རྩ་ གཉིས་ བཞུགས་ ཏེ། སྤྱི་ ལོ་ ༦༩༨ པའི་ ས་ ཁྱི་ ལོར་ འདས་ ཞེས་
གསུངས་པར་ད་དུང་དཔྱད་པར་འཚལ། །
གཉིས། བོད་རྒྱལ་གུང་རི་གུང་བཙན་གྱི་བྱུང་ཚུལ་
སྐོར་མདོ་ཙམ་བཤད་པ། །
དེ་ཡང་བོད་ཆེན་པོའི་རྒྱལ་རབས་རིམ་བྱུང་ལས་བོད་ཀྱི་ལོ་རྒྱུས་ཕལ་མོ་
ཆེས་བཞེད་པ་ལྟར་ན། སྤུར་རྒྱལ་སོ་བཞི་པ་ནི། ཡབ་ཆོས་རྒྱལ་སྲོང་བཙན་
སྒམ་པོ་ལ་རིགས་མི་གཅིག་པའི་བཙུན་མོ་ལྔ་ཡོད་པ་ལས་མོང་བཟའ་ཁྲི་ལྕམ་གྱི་
སྲས་གུང་རི་གུང་བཙན་ཡིན། རྒྱལ་པོ་འདི་ཉིད་དགུང་ལོ་བཅུ་གསུམ་གྱི་སྟེང་
དུ་རྒྱལ་སར་བསྐོས་ནས་ལོ་བཅོ་བརྒྱད་བར་རྒྱལ་སྲིད་ཀྱི་བྱ་བ་ལོ་ལྔ་ཙམ་བཟུང་
སྟེ། རང་གི་ཡུམ་མོང་བཟའ་ཁྲི་ལྕམ་དང་ལྷན་དུ་ལྷ་སའི་ཤར་རྒྱུད་དཔལ་ཡེར་
བའི་ལྷ་ཁང་ བཞེངས། རྒྱལ་ པོ་འདིའི་རིང་ལ་རྒྱ་ནག་ནས་ ཇ་དང་རོལ་མོ་
སོགས་བོད་དུ་འདྲེན་ ཅིང་ དཔལ་འབྱོར་དར་ཞིང་ རྒྱས་ པ་བྱུང་ཞེས་ གྲགས།
ཁོང་དགུང་ལོ་བཅོ་བརྒྱད་ཐོག་སྐུ་གཤེགས་པས་སླར་ཡང་སྲོང་བཙན་སྒམ་པོས་
ཆབ་སྲིད་སྐྱོང་བར་མཛད་ཅེས་བཤད་ཀྱང༌། ལོ་རྒྱུས་འགའ་ཞིག་ལས་རྒྱལ་པོ་
འདི་ཉིད་ཀྱི་ཡབ་གནམ་རི་སྲོང་བཙན་ཡིན་པས་སྲོང་བཙན་སྒམ་པོའི་གཅེན་པོ་
ཡིན་ཚུལ་དང་། སྤྱི་ལོ་༦༣ ༤ ལོར་སྲོང་བཙན་སྒམ་པོ་དམག་ལ་ཕེབས་རྗེས་རྒྱལ་
སྲིད་བསྐྱངས། སྐུ་གཤེན་ཞང་ཞུང་ཁྱུང་སྐར་གྱིས་མཛད། བློན་མྱང་མང་པོ་རྗེ་
ཞང་སྣང་དང༌། སྣུབས་ བཙན་ ཏོ་ རེ་ གིས་ ཀྱིས་ བྱས། སྲས་ མང་སྲོང་མང་
བཙན་སྐུ་བལྟམས་པའི་ལོ་ས་ཁྱི་སྟེ་སྤྱི་ལོ་༦༣༨ལོར་དགུང་ལོ་བཅོ་བརྒྱད་ལ་
ཕེབས་པར་ནང་གི་འགལ་རྐྱེན་དུ་མའི་དབང་གིས་སྐུ་གཤེགས་སོ། ། བང་སོ་
དོན་མཁར་མདའ་རུ་བརྩིགས་སོ། ། ཞེས་གསུངས་པ་བཞིན་རྒྱལ་པོ་འདིའི་



འཁྲུངས་ལོ་དང་ཡབ་ཡུམ་གང་ཡིན་བཅས་ལ་བཞེད་མི་མཐུན་པ་བྱུང་ཡོད་པས་
དཔྱད་པར་འཚལ་ལོ། །
གསུམ། བོད་རྒྱལ་མང་སྲོང་མང་བཙན་གྱི་བྱུང་ཚུལ་
སྐོར་མདོ་ཙམ་བཤད་པ།
སྤུར་རྒྱལ་སོ་ལྔ་པ་ནི། ཡབ་གུང་རི་གུང་བཙན་དང་ཡུམ་འ་ཞ་བཟའ་
མང་རྗེ་ཁྲི་དཀར་གཉིས་ཀྱི་སྲས་མང་སྲོང་མང་བཙན་ཡིན། རྒྱལ་པོ་འདི་སྤྱི་ལོ་
༦༩༦པའི་མེ་རྟ་ལོར་འཁྲུངས་ནས། དགུང་ལོ་བཞི་པའི་ཐོག་ལ་མེས་པོ་སྲོང་
བཙན་སྐུ་གཤེགས་ཏེ་ཁྲི་ལ་མངའ་གསོལ་ཡང༌། ཁོང་སྐུ་ན་མ་སོན་བར་ཕྱི་ནང་
གི་བྱ་བ་ཚང་མ་བློན་ཆེན་མགར་སྟོང་བཙན་ཡུལ་བཟུང་དང་ འཆིམས་ མང་
གཉེར་གྱིས་གཙོ་འགན་བཞེས་ཏེ་བོད་ལ་ཆབ་སྲིད་ལེགས་པར་བསྐྱངས་མཐར་
རྒྱལ་པོ་དགུང་ལོ་ཉི་ཤུ་རྩ་བདུན་ཐོག་སྐུ་འདས་ སོ། ། ཞེས་ བོད་ཀྱི་ལོ་ རྒྱུས་
བྱིངས་ལས་འཁོད་པ་ལྟར། ཞིབ་མོར་བརྗོད་ན་རྒྱལ་པོ་སྲོང་བཙན་སྒམ་པོའི་
སྲས་གུང་རི་གུང་བཙན་གྱི་སྲས་འདིའི་འཁྲུངས་འདས་ཀྱི་ལོ་ལ་བཤད་ཚུལ་མི་
མཐུན་པ་མང་དུ་ཡོད་ཀྱང་། མེས་པོ་སྲོང་བཙན་སྒམ་པོ་མ་འདས་སྔོན་གྱི་ལོ་
བཞི་པའི་ཐོག་ལ་སྐུ་འཁྲུངས་ཤིང༌། ལོ་གསུམ་རིང་ལ་གསང་བ་བྱས། དགུང་
ལོ་བཞི་ལ་སླེབས་དུས་མེས་པོ་སྲོང་བཙན་འདས་ཏེ་མང་སྲོང་མང་བཙན་དགུང་
ལོ་བཞིའི་ཐོག་སྲིད་ཁྲིར་བསྐོས། དེར་བློན་པོ་མགར་སོགས་ཀྱིས་གྲོགས་བྱས་ཏེ་
ཆབ་སྲིད་ལོ་བཅོ་ལྔའི་བར་བསྐྱངས་པའི་མཐར་བློན་པོ་མགར་སྟོང་བཙན་གྱིས་
བོད་དམག་ཆིག་སྟོང་ཙམ་ཁྲིད་ནས་ཐང་དམག་བརྒྱད་ཁྲི་ཕམ་དུ་བཅུག་པ་དང་།
དེ་ནས་རིམ་བཞིན་གྲུ་གུ་དང་འ་ཞའི་ཡུལ་དུ་དམག་དྲངས་ཏེ་རྒྱལ་ཁ་ཆེར་ཐོབ་
ཡང་མཐར་བློན་པོ་རང་ཉིད་འབྲས་ནད་ཀྱི་འདས་སོ། ། དེ་དུས་རྒྱལ་པོ་རང་གི་
76



མེས་པོ་བཞིན་ཆབ་སྲིད་ལ་མངའ་བསྒྱུར་མཛད་ཀྱང་མགར་སྟོང་བཙན་ཡུལ་
བཟང་གི་བུ་རྒྱུད་དག་གིས་དམག་གི་བཀོད་འདོམས་གཙོ་བོ་འཛིན་པ་དང་དེ་
དག་གིས་རོགས་ རམ་ ཙམ་ལ་བརྟེན་ནས་ མཐར་དགུང་ལོ་ཉེར་བདུན་ཐོག་
འདས་ཏེ་བང་སོ་མེས་པོ་སྲོང་བཙན་བང་སོའི་གཡོན་དུ་བརྩིགས་སོ། །
བཞི། བོད་རྒྱལ་འདུས་སྲོང་མང་པོ་རྗེའི་བྱུང་ཚུལ་
སྐོར་མདོ་ཙམ་བཤད་པ།
སྤུར་རྒྱལ་སོ་དྲུག་པ་ནི། ཡབ་མང་སྲོང་མང་བཙན་དང་ཡུམ་འབྲོ་བཟའ་
ཁྲི་ལོང་གཉིས་ཀྱི་སྲས་འདུས་སྲོང་མང་པོ་རྗེ་ཉིད་ནི་བཙན་པོ་མང་སྲོང་སྐུ་
གཤེགས་པའི་ལོ་དེར་འཁྲུངས་པ་དང༌། བཙན་པོ་སྐུ་ན་གཞོན་དུས་ནས་དཔའ་
མཛངས་ལྡན་ཞིང་སྟོབས་རྩལ་ཆེ་བ་ཞིག་ཡོད་ཚུལ་ ཏུན་ཧོང་གི་ གཏེར་ཡིག་
སོགས་བོད་ཀྱི་ལོ་རྒྱུས་ཚད་ལྡན་མང་པོ་ལས། བཙན་པོ་ཁྲི་འདུས་སྲོང་། སྐུ་
ཆུང་དུས་ནས་གཞོན་གྱིས་ཀྱང་། ཕག་རྒོད་ལ་བཤན་གྱིས་མཛད། གཡག་རྒོད་
སྒྲོག་ཏུ་བཅུག སྟག་གི་རྣ་བ་ལ་བཟུང་བ་སོགས་བཙན་པོ་སྐུ་ན་ཆུང་དུས་ནས་
གཞན་གྱི་བྱིས་པ་གཞོན་ནུ་དང་མི་འདྲ་བར་སྙིང་སྟོབས་དང་དཔའ་ངར་ལྡན་པ་
ཞིག་ཡོད་པ་མ་ཟད། ཐུགས་སྒམ་པ་དང་རྩལ་ཆེ་བས་བླ་དྭགས་འཕྲུལ་གྱི་རྒྱལ་
པོ་ཞེས་མཚན་བཏགས་ཡིན་པར་གྲགས། བཙན་པོ་འདི་སྐུ་ན་ཆུང་ངུའི་དུས་སུ་
བོད་བཙན་པོའི་རྒྱལ་རབས་ཀྱི་བཙུན་མོའི་དག་ལས་ཆབ་སྲིད་ཀྱི་མཁྱེན་རྒྱ་དང་
དབང་ཐང་སྙན་གྲགས་ཆེ་བར་ཡུམ་འབྲོ་བཟའ་ཁྲི་ལོང་དང་མགར་སྟོང་བཙན་
གྱི་བུ་མགར་ཁྲི་འབྲོང་གིས་ཆབ་སྲིད་ཀྱི་ལས་དོན་རྣམས་བསྐྱངས་ཤིང་། མགར་
གྱིས་བུ་གཞན་དག་རྣམས་དམག་དཔོན་དུ་བསྐོས་ཡོད་སྟབས་ལོ་ཉི་ཤུ་ཙམ་གྱི་
རིང་དུ་བོད་ཀྱི་ཞི་དྲག་དབང་ཆ་ཡོངས་རྫོགས་བློན་པོ་མགར་གྱི་བུ་རྒྱུད་དག་གི་



ལག་ལ་བཟུང་སྟེ། བཙན་པོ་ནི་མིང་ཙམ་ལས་དོན་དངོས་ཀྱི་དབང་ཆ་ཕལ་
ཆེར་བློན་པོའི་ལག་ཏུ་ཤོར་བ་ཞིག་བྱུང་སྐབས། བཙན་པོ་ཁྲི་འདུས་སྲོང་གཙོར་
བྱས་རྗེ་བློན་ཀུན་སེམས་མི་བདེ་བ་མ་ཟད། དེ་དག་གི་ཐུགས་སུ་རྒྱལ་ས་དེ་རྒྱལ་
རྒྱུད་དེའི་འཛིན་ཐུབ་མིན་སྙམ་པའི་ཚེ་ན། རྗེ་རྒྱལ་པོ་དང་མགར་གྱི་བུ་རྒྱུད་
དག་གི་བར་དུ་འགལ་ཟླ་ཇེ་ཆེར་སོང་བར་བཙན་པོས་རྗེ་བློན་རྣམས་དགྱེས་
སྐྱེམས་སྟོན་མོ་གསོལ་ བའི་གོ་ སྐབས་དང་བསྟུན་ནས། མགར་ཁྲི་འབྲོང་ལ་
མགུར་གླུ་བླངས་ཏེ་ཐ་ཚིག་བསྒྲགས་པ་ཏུན་ཧོང་གི་གཏེར་ཡིག་ལས་བྱུང་བ་ད་
ལྟ་དངོས་ཡོད་པ་དག་འདིར་མ་བཀོད་ཀྱང་མགུར་གྱི་ནང་དོན་ཆ་ནས་གླེང་ན་
རྣམ་པ་ གསུམ་ལས། དང་པོ་བཙན་པོ་རང་ཉིད་ཀྱི་ཡོན་ཏན་བརྗོད་ པ་ སྟེ།
གནའ་སྲིད་ པ་ ཆགས་ པའི་ ཐོག་མ་བཟུང་། གནམ་ སའི་འོག་ འདིར་ མངའ་
མཛད་ནི་ངེད་བཙན་པོ་སྐུ་གོང་མ་རྣམས་ཡིན་ལ། ཁོང་རྣམས་ཀྱི་བཀའ་དྲིན་
དང་བྱིན་རླབས་ཀྱི་མཐུ་ལ་བརྟེན་ནས་བོད་ཁམས་དར་ཞིང་རྒྱས་པ་བྱུང་ཚུལ་
དང་། བཙན་པོ་ནི་གནམ་འདེགས་ཀྱི་ཀ་བ་དང་ས་གནོན་གྱི་བདག་པོ་ལྟ་བུ་
ཡིན་པར་མ་ཟད་དེའི་བཀའ་དྲིན་ནི་དགུང་ལ་ཉི་མ་ཤར་བ་དང་འདྲ་བར་བོད་
འབངས་ཀུན་ལ་བདེ་སྐྱིད་སྦྱིན་ཚུལ་དང༌། གཉིས། འབུ་དོག་སྲིན་སྦུར་བུ་
ནམ་མཁའི་བྱ་ཡི་ཚུལ་དུ་འཆོས་ཏེ་མཁའ་ལ་འཕུར་བའི་ཧམ་སེམས་ཡོད་ཀྱང་
གཤོག་སྒྲོ་མ་མཆིས་པས་གནམ་འཕང་མི་ཆོད་པར་དཔེ་བྱས་ཏེ། བྱ་པུ་ལུང་
ཆུང་ན་གནས་པའི་མགར་གྱི་བུ་ཆུང་ཞིག་རྗེ་བོར་བྱེད་པའི་རེ་བ་ལྐོག་གཡོ་དག་
ལྡན་པའི་ཕུགས་བརྟོལ་པ་ དང༌། ཧམ་ སེམས་དེ་ལྟ་བུ་ཡོད་ནའང་ཆུ་ མིག་
མཁའ་ལ་འཕྱུར་བའི་ནུས་པ་དང་རྦབ་རྡོ་གྱེན་ལ་འགྲིལ་བའི་སྲོལ་མེད་པ་ལྟར་
ཧམ་སེམས་ཏེ་འགྲུབ་པར་འགྱུར་བ་མ་ཡིན་ཏེ། ཅིའི་ཕྱིར་ཞེ་ན། བཙན་པོ་སྤུ་
རྒྱལ་གྱི་གདུང་རྒྱུད་མ་ཆད་པའི་རྐྱེན་ཚུལ་དང༌། གསུམ་ནི་རི་དང་མཚོ་ལ་



སོགས་པའི་མཐོ་དམན་དང་ཆེ་ཆུང་ལ་དཔེ་བཞག་ནས། རྗེ་བློན་གཉིས་ཀྱི་
དབང་ཐང་དང་ཆབ་སྲིད་ཀྱི་མངའ་རིས་ལ་ཁྱད་པར་ཤིན་ཏུ་ཆེ་ཚུལ་བསྟན་པ་
དང༌། འབངས་ཀྱིས་རྗེ་བཀོལ་རྒྱུ་ཡིན་ནམ། རྗེ་ཡིས་འབངས་བཀོལ་རྒྱུ་ཡིན་
པའི་གནད་དོན་ལ་ཟུར་ཟ་བ་དེ་དཔེ་གང་མང་ལ་དྲངས་ནས་དྲི་བ་བཏོན་རྗེས།
ད་ནས་བཟུང་འབངས་ཀྱིས་རྗེ་བཀོལ་མི་ཆོག་པ་དང་། མགར་བུ་ཁྱོད་རང་
ཚོད་མ་ཟིན་པར་བྱ་བྱེའུ་ལྟར་གྲགས་ རྒྱུ་དང་འཕུར་རྒྱུ་མང་ན་མཐར་ཁྲ་ཡིས་
བཅོམ་རྒྱུ་ཉེན་ཆེ་བས་དེ་དུས་འགྱོད་པ་མ་སྐྱེས་ཞེས་ཐ་ཚིག་དྲག་པོ་བསྒྲགས་ན་
ཡང་། རྗེ་བློན་བར་གྱི་འགལ་ཟླ་ཐག་གཅོད་བྱེད་མ་ཐུབ་པ་མ་ཟད། དེ་ལས་
ལྡོག་སྟེ་ཛ་དྲག་ཆེ་རུ་གྱུར་པའི་ཚེ་ན། བཙན་པོ་ཡང་གཞོན་ནུ་ལས་ནར་སོན་ཏེ།
བློན་ཆེན་དག་དང་ལྐོག་ཏུ་བགྲོས་ཏེ། བཙན་པོས་རི་དྭགས་བརྔོན་པར་ཁ་
གཡར་ཏེ་དམག་ དཔུང་ བསྡུས་ནས་ མགར་ཁྲི་ འབྲོང་ འ་ ཞའི་ ཡུལ་དུ་དམག་
དཔོན་ལ་བསྡད་སྐབས་བཙན་པོས་བཀའ་ཕབ་ཏེ་བློན་པོ་དམག་ས་ནས་བོད་དུ་
ཕྱིར་ལོག་བྱེད་དགོས་གསུངས་ཡང་། ཁྲི་འབྲོང་བློ་དོགས་བྱུང་སྟེ་བཙན་པོའི་
མདུན་དུ་ཕྱིར་མ་ལོག་པས་གློ་བུར་དུ་ཁྲི་འབྲོང་ལ་རྒོལ་དུ་ཕྱིན་ཡང་གཡུལ་སྤྲད་
མ་དགོས་པར་ཁྲི་འབྲོང་གི་དཔུང་འཐོར་བའི་སྐབས་ཁྲི་འབྲོང་རང་ཉིད་དང༌
ཁོང་གི་བློ་ཐུབ་ ཅིང༌ སྙིང་ ཉེ་ བའི་ དམག་ བརྒྱ་ ལྷག་ རང་ སྲོག་ བཅད་ དེ་ ཤི།
མགར་གྱི་བུ་བཙན་བྲོད་ཀྱིས་འཁོར་སྟོང་ཕྲག་གཅིག་ལྷག་ཁྲིད་ནས་ཐང་གི་གོང་
མ་འུ་ཙེ་ཐེན་ལ་མགོ་འབུལ་བྱས་ཏེ་གོ་གནས་བྱུང་བར་གྲགས། དེ་ནས་བཙན་
པོ་དགུང་ལོ་ཉེར་བརྒྱད་བཞེས་ཐོག་རྟ་དམག་ཁྲི་ཡི་སྣ་འདྲེན་བྱས་ཏེ་ཞིས་ཀྲིག་
ཅེས་པའི་ཡུལ་དུ་ལྷགས་ནས། རྒྱའི་དམག་དཔོན་ཁྲིན་ཏ་ཙི་བྱ་བ་དང་ཕན་
ཚུན་ལན་བཞིར་འཐབ་ཀྱང་རྒྱལ་ཁ་མ་ཐོབ། ལོ་དེའི་རྗེས་མར། བོད་ཀྱི་ཆབ་
འོག་ཏུ་ཡོད་པའི་འཇང་པ་རྣམས་ཀྱིས་ངོ་ལོག་བྱས་པར་བཙན་པོ་རང་ཉིད་སྐུ་



དངོས་སུ་དམག་དྲངས་ཏེ་སླར་ཡང་བོད་ཀྱི་མངའ་འོག་བསྡུ་ཐུབ་པ་བྱུང་ངོ༌། །
བཙན་པོ་འདིའི་སྐུ་རིང་བློན་པོ་རྩལ་པོ་ཆེ་མི་བདུན་ཞེས་པ་ཞིག་བྱུང་སྟེ། གླང་
ཆེན་ཕྲུ་གུ་པང་འདེགས་རྔོག་རིང་ལ་ནག་པོ་དང་གཅིག གཡག་བཤས་ཚེ་ལག་
པས་ཐེག་པས་རྔོག་གླིང་ཁམས་དང་གཉིས། མདའ་མ་འཕངས་བྱ་སྐེ་གཅོད་
ཐུབ་གནོན་རྒྱལ་མཚན་དང་གསུམ། མདའ་རྒྱང་གཅིག་གིས་མིག་རྒྱང་གསུམ་
སར་སླེབས་པ་སྦས་རྒོད་མདོང་ཅན་དང་བཞི། ཤྭ་བའི་རླུང་བུ་ཀླད་བསྐོར་ཐུབ་
པ་མགོས་གཡག་ཆུང་དང་ལྔ། འབྲོང་ཐུར་རྒྱུག་གྱེན་དུ་འཐེན་ཐུབ་ ཅོང་རོ་
འབྲོང་ཤོང་དང་དྲུག རྟ་ཆེན་གྱེན་ལ་འདེགས་ཐུབ་གནོན་ཁྲི་གཡུ་བྱིན་བཅས་
བདུན་བྱོན་ཅིང་། དེ་དག་ལ་བརྟེན་ནས་ག་གོན་དང༌། ཧོར་དང་སོག་པོ་
འདུལ་ཏེ། ད་ཤབ་ཧབ་ཀྱི་ལ་རྒྱུད་ལ་གཏུག་བར་མངའ་མཛད་ནས་མཐའ་བཞི་
དབང་དུ་བསྡུས། ཆབ་སྲིད་མེས་སྲོང་བཙན་སྒམ་པོའི་ལུགས་ལྟར་ལེགས་པར་
བསྐྱངས་ཤིང་། རྒྱ་ཡུལ་ནས་ཇ་དང་དཀར་ཡོལ། རོལ་མོའི་རྣམ་གྲངས་སོགས་
དཔལ་འབྱོར་ལག་རྩལ་དང་རིག་གནས་འབྲེལ་བ་ཡང་རྒྱུད་མ་ཆད་པར་བྱུང་
མཐར་དགུང་ལོ་ཉི་ཤུ་རྩ་དགུའི་ཐོག་འཇང་ཡུལ་དུ་དམག་དྲངས་པ་དེར་སྐུ་
འདས་སོ། །
ལྔ། བོད་རྒྱལ་ཁྲི་ལྡེ་གཙུག་བརྟན་མེས་ཨག་ཚོམ་
གྱི་བྱུང་ཚུལ་སྐོར་མདོ་ཙམ་བཤད་པ།
སྤུར་རྒྱལ་སོ་བདུན་པ་ནི། བཙན་པོ་ཁྲི་ལྡེ་གཙུག་བརྟན་མེས་ཨག་ཚོམ་
ཞེས་པ་ ཡབ་ འདུས་སྲོང་མང་པོ་རྗེ་དང་ཡུམ་ མཆིམས་བཟའ་བཙན་མེ་ཏོག་
གཉིས་ཀྱི་སྲས་སུ་སྤྱི་ལོ་༧༠༩ལོའི་དཔྱིད་དུས་སུ་ཕོ་བྲང་ཚལ་དུ་སྐུ་བལྟམས།
ལོ་དེ་གའི་དགུན་དུས་སུ་ཡབ་འཇང་ཡུལ་དུ་གཡུལ་བཤམས་པའི་འགོ་འཛིན་དུ་
80



ཕེབས་པ་ལས་སྐུ་གཤེགས། རྒྱལ་བུ་འདི་སྐུ་ན་ཕྲ་བའི་དུས་སུ་རྒྱལ་སྲིད་འཛིན་
པར་མངའ་གསོལ་ཡང་། ཕྱི་ནང་གི་ཆབ་སྲིད་ཐུགས་འགན་ནི་ཡབ་འདུས་སྲོང་
གི་ཡུམ་དང་བཙན་པོ་འདི་ཉིད་ཀྱི་ཕྱི་མོ་འབྲོ་བཟའ་ཁྲི་ལོང་ཞེས་དབང་གྲགས་
ཅན་ཞིག་བྱུང་བ་དེས་བསྐྱངས། རྒྱལ་པོ་འདིའི་རིང་ལ། སྦས་སྐྱེས་བཟང་སྟོང་
བཙན་དང༌། འཆིམས་གཟིགས་ཤུ་ལྡེ་སོགས་ཀྱིས་བློན་བྱས་ཏེ། ཡབ་འདས་
ནས་བློན་འབངས་ཁ་ ཅིག་གིས་ངོ་ལོག་བྱེད་པའི་དུས་ཟིང་བསླངས་བ་དང་།
སེ་རེབ་ཅེས་པའི་རྒྱལ་ཕྲན་སོགས་ནས་ངོ་ལོག་བརྒྱབ་པ་རྣམས་ཀྱང་དམག་དང་
ཁྲིམས་ཀྱིས་མནན་ཅིང་བཙན་པོའི་ཆབ་སྲིད་ཇེ་བརྟན་དང༌། བོད་ཡུལ་བདེ་
འཇགས་སུ་གནས་པ་བྱུང་། རྒྱལ་པོ་འདིས་མཆིམས་ཕུ་ནས་མེས་སྲོང་བཙན་
གྱིས་ཞལ་ཆེམས་ཟངས་ཀྱི་བྱང་བུར་བྲིས་པ་རྙེད་པ་དེར་གཟིགས་པས་ང་ནས་
གདུང་རབས་ལྔ་ན་རྒྱལ་པོ་ལྡེ་ཞེས་བྱ་བའི་དུས་སུ་སངས་རྒྱས་ཀྱི་བསྟན་པ་དར་
ཞིང་རྒྱས་པར་འགྱུར་ཞེས་འཁོད་པ་དེ་ཁོ་རང་ཡིན་དགོངས་ཏེ། སངས་རྒྱས་
གསང་བ་དང་ཞི་བ་སོགས་མཁས་ཆེན་དུ་མ་སྤྱན་དྲངས་ཏེ་ཐེག་ཆེན་གྱི་མདོ་
སྔགས་ སྤེལ་ ཞིང་། དེའི་ བཞུགས་ ཡུལ་ དུ་ ལྷ་ སར་ མཁར་ བྲག་ དང༌། བྲག་
དམར་མགྲིན་བཟང་། བྲག་དམར་ཀ་ཆུ། མཆིམས་ཕུ་ནམ་རལ། མ་ས་གོང་
བཅས་ལྷ་ཁང་ལྔ་བཞེངས། རྒྱ་གར་ནས་མདོ་གསེར་འོད་དང༌། འདུལ་བ་
རྣམ་འབྱེད་ཀྱི་བསྟན་བཅོས་སོགས་དང༌། རྒྱ་ནག་གི་སྨན་གཞུང་དང༌། རྩིས་
གཞུང་མང་པོ་བོད་དུ་བསྒྱུར། རྒྱལ་པོ་དེས་བཙུན་མོ་ལྗང་བཟང་ཁྲི་བཙུན་ཁབ་
ཏུ་བཞེས་པར་སྲས་ལྗང་ཚ་ལྷ་དབོན་ཞེས་ལྷ་ཡི་གཟུགས་བྱད་ལྟར་ཤིན་ཏུ་ངོ༌
མཚར་བ་ཞིག་འཁྲུངས་པ་དེར། བོད་ན་བཙུན་མོའི་ཁབ་འོས་པ་མ་རྙེད་ནས།
མེས་པོ་སྲོང་བཙན་སྒམ་པོའི་ལུགས་སུ་བྱ་ཟེར་བས་ཐང་རྗེའི་སྲས་མོ་གྱིམ་ཤིང་
ཀོང་ཇོ་བོད་ལ་བསུས་ཀྱང་བཙུན་མོ་བོད་ལ་མ་འབྱོར་གོང་དུ་ལྗང་ཚ་ལྷ་དབོན་



སྐུ་གཤེགས་པས། ཡབ་ཁྲི་ལྡེ་གཙུག་བརྟན་གྱི་བཙུན་མོ་བྱས་པར། ཞལ་ན་སྨ་
ར་མང་པོའི་ཁེངས་ཡོད་པས་མེས་ཨག་ཚོམ་དུ་གྲགས། གཞན་ཡང་གྱིམ་ཤིང་
ཀོང་ཇོ་བོད་དུ་བསུ་ དུས་དང༌། ཐོག་མར་ཡབ་སྲས་གང་གི་ཆེད་དུ་ གདན་
འདྲེན་ཞུ་བའི་སྐོར་བཞེད་ཚུལ་མི་འདྲ་བ་མང་ཡང་། བོད་ཀྱི་ལོ་རྒྱུས་ཕལ་ཆེ་
བས་འདོད་ ཚུལ་ གོང་ དང་ འདྲའོ། ། ཡང་ ལོ་ རྒྱུས་ ཁག་ གཅིག་ ལས་ སྤྱི་ ལོ་
༧༠ ༩ལོར་རྒྱལ་པོ་ཁྲི་ལྡེ་གཙུག་བརྟན་འཁྲུངས་ནས་དགུང་ལོ་དྲུག་པ་སྟེ་སྤྱི་ལོ་
༧༡༠ལོར་གྱིམ་ཤིང་ཀོང་ཇོ་བོད་དུ་ཕེབས་ཞེས་གསུངས་ཡོད་ཀྱང་། དེར་བྱིས་
པ་ལོ་དྲུག་ ཅན་ ཞིག་ལ་རྒྱ་ནག་ནས་ བཙུན་མོ་ལེན་ཨེ་འོང་ བཅས་ ལ་བརྟག་
དཔྱད་བྱས་ཏེ་དངོས་དོན་བཙལ་བ་ལས་འདི་ཞེས་ཁ་ཚོད་གཅོད་དཀའོ། །
མཐར་བཙན་པོ་འདི་ཉིད་སྐུ་གཤེགས་པའི་ལོ་དུས་ཐད་བོད་ཀྱི་ལོ་རྒྱུས་རྣམས་སུ་
བཞེད་མི་མཐུན་པ་མང་ཞིང་། ཡོངས་གྲགས་ལྟར་ན་སྤྱི་ལོ་༧༥༤ བོད་ཤིང་རྟའི་
ལོར་བཙན་པོ་ཁྲི་ལྡེ་གཙུག་བརྟན་མཆོག་ཡར་འབྲོག་སྦྲ་ཚལ་དུ་ཆིབས་འདྲོགས་
ནས་ སྐུ་ གཤེགས་ པར་ གྲགས་ཀྱང་། དོན་ དུ་ བློན་ པོ་ འབལ་ ལྡོང་ཚབ་ དང་།
ལང་མྱེས་གཟིགས་གཉིས་ཀྱིས་ལྐོག་ཏུ་བཀྲོངས་པ་ཡིན་ཞེས་གསུངས་སོ། །
དྲུག བོད་རྒྱལ་ཁྲི་སྲོང་ལྡེ་བཙན་གྱི་བྱུང་ཚུལ་
སྐོར་མདོ་ཙམ་བཤད་པ། །
སྤུར་རྒྱལ་སོ་བརྒྱད་པ་ཁྲི་སྲོང་ལྡེ་བཙན་ནི། ཡང་ཁྲི་ལྡེ་གཙུག་བརྟན་མེས་
ཨག་ཚོམ་དང་ཡུམ་རྒྱ་བཟའ་གྱིམ་ཤིང་ཀོང་ཇོ་གཉིས་ཀྱི་སྲས་སུ་སྐུ་བལྟམས།
ཡབ་ཁྲི་ལྡེ་གཙུག་བརྟན་ལ་སྡིག་བློན་འབལ་ལྡིང་ཚབ་དང༌། ལང་མྱེས་གཟིགས་
གཉིས་ཀྱིས་ལྐོག་ཏུ་དུག་བླུག་སྟེ་བཀྲོངས་པས། སྲས་ཁྲི་སྲོང་ལྡེ་བཙན་དགུང་ལོ་
བརྒྱད་པའི་ཐོག་རྒྱལ་སྲིད་བཟུང་བར་མངའ་གསོལ་ཡང་། རྒྱལ་པོ་སྐུ་ནར་མ་
82



སོན་པའི་དུས་སུ། ཞང་མ་ཞུང་ཁྲོན་པ་སྐྱེས་ལ་སོགས་སངས་རྒྱས་ཆོས་ལ་མི་
དགའ་བའི་བློན་པོ་དག་གི་ཆོས་བྱར་མི་སྣང་བའི་ཁྲིམས་བཅད་ནས། ལྷ་སྐུ་
རྟེན་གསུམ་ལ་ཆག་གྲུམ་ཆེར་བྱུང་བར་རྒྱལ་པོ་ཆོས་ལ་དགའ་རུང༌། བློན་པོ་
ཞང་མ་ཞང་ཁྲོན་པ་སྐྱེས་དང་། སྟག་ར་ཀླུ་གོང་ལ་སོགས་དབང་ཆེ་བས་གཞན་
གྱི་རྒོལ་མ་ནུས་སོ། དེ་ནས་རྒྱལ་པོ་སྐུ་ནར་སོན་ཏེ། རྗེ་བློན་རྣམས་ཆོས་བྱ་བར་
བློ་མཐུན་ ཏེ། ཐབས་ སྣ་ ཚོགས་ ཀྱིས་ སྡིག་ བློན་ རྣམས་ རྩ་ མེད་ བཏང་ནས།
ཐམས་ཅད་ལ་ཆོས་བྱ་བའི་བཀའ་གནང་ཞིང་། སྔར་ཡོད་ཀྱི་སྐུ་གསུང་ཐུགས་
རྟེན་རྣམས་བསྐྱར་གསོ་བྱེད་པ་དང༌། ཡུལ་གཞན་ལས་མཁན་ཆེན་བྷོ་དྷིསཏྭཱ་
དང༌། སློབ་ དཔོན་ པདྨ་ འབྱུང་ གནས་ གཉིས་ སྤྱན་ དྲངས་ཏེ་བསམ་ཡས་ མི་
འགྱུར་ལྷུན་གྱིས་གྲུབ་པའི་གཙུག་ལག་ཁང་བཞེངས། ད་དུང་རྒྱ་བལ་སོགས་
ནས་མཁས་ཆེན་དུ་མ་སྤྱན་དྲངས་པ་དང༌། སྒྲ་སྒྱུར་གྱི་ལོ་ཙཱ་བ་མང་པོ་གསོ་སྐྱོང་
བྱས་ཏེ། རྒྱལ་བའི་བཀའ་དང་མདོ་རྒྱུད་མང་པོ་བོད་དུ་བསྒྱུར་ཅིང་། བོད་དུ་
རབ་བྱུང་གི་ཐོག་མར་སྦ་གསལ་སྣང་དང༌། སྦ་ཁྲི་བཞེར། བཻ་རོ་ཙ་ན། རྒྱལ་
བ་མཆོག་དབྱངས། མཁོན་ཀླུའི་དབང་པོ། རྨ་ རིན་ ཆེན་ མཆོག གཙང་
ལེགས་གྲུབ་སྟེ་བོད་མི་བདུན་ལ་ཐོག་མ་རབ་བྱུང་གི་སྡོམ་པ་བསྲུང་ནུས་མི་ནུས་
ཉམས་སད་པར་སད་མི་མི་བདུན་ཞེས་གྲགས་སོ། ། དེ་ནས་བཙུན་མོ་དང་།
བློན་པོ་འབངས་བཅས་སུམ་བརྒྱ་རབ་ཏུ་བྱུང་སྟེ། བློ་རྣོ་བ་རྣམས་རྒྱ་གར་ལ་
བརྫངས་ཏེ་སྒྲ་དང་ལོ་ཙཱ་མཐར་ཕྱིན་པར་བསླབས་ནས་དཔེ་ཆོས་དུ་མ་བོད་ལ་
བསྒྱུར། དེའི་སྐབས་ནང་པ་སངས་རྒྱས་ཀྱི་ཆོས་ལུགས་པ་དང་བོན་པོའི་ཆོས་
ལུགས་པ་གཉིས་ཕན་ཚུན་རྩོད་པ་འགྲན་པས། བོན་ཁུངས་ངན་པར་བྱུང་ནས་
བོན་གྱི་ཆོས་ཐམས་ཅད་ས་འོག་ཏུ་སྦས་པ། ཆུ་ལ་བསྐྱུར་བ། མེར་བསྲེགས་
ནས་མེད་པར་བཟོས་ཏེ། ནང་པ་སངས་རྒྱས་ཀྱི་ཆོས་ཏེ་རྒྱ་གར་ལས་ལྷག་པར་
83



དར་ཞིང་རྒྱས་པའི་མཛད་འཕྲིན་བརྗོད་མཐའ་མི་ནུས་སོ། ། རྒྱལ་པོ་འདིའི་
སྲིད་ཕྱོགས་ཀྱི་མཛད་ པ་ གལ་ཆེ་བའི་ སྐོར་ཅུང་ ཟད་ གླེང་ན། བཙན་པོ་ནི་
ཐུགས་རབ་ཆེ་ཞིང་སྙིང་སྟོབས་ཀྱི་ཁོ་ལག་རྫོགས་པ་ཞིག་ཡིན་ལ། འདིའི་བློན་
ཆེན་སྣང་གཞེར་ཟླ་བརྩན་དང༌། ཁྲི་སྒྲ་སྟག་ཚབ། སྟག་སྒྲ་ཀླུ་ཁོང་ལ་སོགས་པ་
མཁས་ཤིང་མཛངས་ ལ་ དཔའ་ ཞིང་ བརྟུལ་ ཕོད་པའི་ཞང་བློན་དེ་དག་ གིས་
ཞབས་ནས་ འདེགས་ པས་ ཆབ་ སྲིད་ སྔར་ བས་ དར་ ཞིང༌ རྒྱས་ པར་ བསྐྱངས།
མཆིམས་བཟའ་ལྷ་མོ་བཙན་དང་མཁར་ཆེན་བཟའ་མཚོ་རྒྱལ། འབྲོ་བཟའ་ཁྲི་
རྒྱལ་མོ་བཙན། ཚེ་སྤོང་བཟའ་མེ་ཏོག་སྒྲོན། ཕོ་ཡོངས་བཟའ་རྒྱལ་མོ་བཙུན་
བཅས་བཙུན་མོ་ལྔ་ཁབ་ཏུ་བཞེས། ཐང་བོད་བར་གྱི་འབྲེལ་བ་ནི་རྒྱུན་མ་ཆད་
པར་ཕན་ཚུན་ཕོ་ཉ་བརྫངས་ཏེ་ལེགས་སྐྱེས་འབུལ་བ་དང༌། སྐབས་རེར་ས་
མཚམས་སུ་དམག་འཁྲུག་དང་མཇལ་འདུམ་ཡང་ལན་འགའ་བྱེད་པ་བྱུང་ཞིང༌།
བོད་ཀྱིས་ཙོང་ཁ་ཆེ་ཆུང་དང༌། ཀ་ཆུ། ཟོང་ཆུ་སོགས་ལ་དམག་དྲངས་ཏེ་
མཁར་བཙན་མང་པོ་ཡང་ཕབ་པར་གྲགས། དེ་ཡང་ཁྱད་པར་སྤྱི་ལོ་༧༦༣ལོར་
ཞང་རྒྱལ་གཟིགས་དང༌། བློན་སྟག་སྒྲ་ཀླུ་ཁོང་། ཞང་སྟོང་བཙན་སོགས་ཀྱིས་
བོད་དམག་འབུམ་ཕྲག་ཁྲིད་དེ་རྒྱལ་ས་ཁྲན་ཨན་ལ་ཕར་རྒོལ་བྱས་ནས་གོང་མ་
ཐང་ཏའེ་ཙུང་རེ་ཞིག་ཤེན་ཅུར་བྲོས་ཤིང་། བོད་དམག་གིས་ཁྲང་ཨན་ཉིན་
བཅོ་ལྔ་ བཟུང་ མཐར་ ཕྱིར་འཐེན་བྱས་ པའི་ལོ་རྒྱུས་ སོགས་ རྒྱ་བོད་ཡིག་ཚང་
ཁུངས་བཙན་དག་ལས་བཀོད་ཡོད་ཅིང་། ད་དུང་མཐའ་བཞིའི་སྡེ་ཐམས་ཅད་
མནན་ཏེ། ཏ་ཟིག་དང་ཟ་ཧོར། རྒྱ་གར། སྦལ་ཏི་དང་འབྲུ་ཤ་བཅས་ལ་
མངའ་བསྒྱུར་མཛད་པས་ཡུལ་གྲུ་རྒྱ་བསྐྱེད་པ་དང༌། བོད་ཁམས་ཐམས་ཅད་
བདེ་ཞིང་སྐྱིད་པ། སྐྱེ་བོའི་ཚོགས་མང་པ། ལོ་ཕྱུགས་ལེགས་པ། ནང་འཁྲུག་
མེད་པ་བཅས་རྒྱལ་ཁྲིམས་དང་ཆོས་ཁྲིམས་གཉིས་ཀ་བཙན་པོར་མཛད་ནས་
84



མུན་པའི་གླིང་དུ་ཉི་མ་འཆར་བ་བཞིན་གནས་པའི་ཚུལ་ཏེ། རྒྱལ་བའི་རྒྱལ་
ཚབ་དམ་པ་ཞི་བ་འཚོ། ། སྔགས་འཆང་བླ་མེད་དགེ་སྦྱོང་པད་མ་འབྱུང༌། །
མཁས་པའི་གཙུག་རྒྱན་ཀ་མ་ལ་ཤི་ལ། ། ཁྲི་སྲོང་ལྡེ་བཙན་ལྷག་པའི་བསམ་པ་
ཅན། ། བོད་ཡུལ་མུན་དུ་ཉི་མ་ཤར་བ་བཞིན། ། དམ་ཆོས་སྣང་བ་ཕྱོགས་
མཐར་རྒྱས་མཛད་པ། ། བཀའ་དྲིན་འཁོར་མེད་དམ་པ་བཞི་ཀ་ལ། ། བོད་
རྣམས་རྟག་ཏུ་གུས་པས་ཕྱག་འཚལ་ལོ། ། ཞེས་བོད་ལ་བཀའ་དྲིན་རབ་ཏུ་ཆེ་
བའི་མཁན་སློབ་ཆོས་རྒྱལ་དེ་དག་ལ་སྦྱར་ནས་བསྔགས་བརྗོད་བྱས་པ་མདོར་ན་
རྒྱལ་པོ་ཁྲི་སྲོང་ལྡེ་བཙན་གྱི་སྐུ་ཚེའི་རིང་ལ་ཕྱོགས་གཅིག་ནས་བཙན་པོའི་ཆབ་
སྲིད་ཕྱོགས་བཞིར་རྒྱ་བསྐྱེད་པ་སོགས་བོད་མི་རིགས་དར་བའི་རྩེར་སོན་པ་དང་།
ཕྱོགས་གཞན་ཞིག་ནས་རྒྱ་གར་དང༌། རྒྱ་ནག ལི་ཡུལ། ཁ་ཆེ། བལ་པོ་
སོགས་ཕྱོགས་ཀུན་ནས་སངས་རྒྱས་ཀྱི་བཀའ་གཙོ་བོར་བྱས་པའི་ཆོས་ཀྱི་གཞུང་
ལུགས་དང་། དེ་མིན་རིག་གནས་མང་པོ་ཞིག་ཡིག་རིགས་སྣ་ཚོགས་པ་ལས་
བོད་རང་གི་ཡི་གེར་བསྒྱུར་བའི་མཐོ་རླབས་ཤིག་འཕྱུར་བ། དགེ་འདུན་གྱི་སྡེ་
བཙུགས་ནས་འཆད་རྩོད་རྩོམ་གསུམ་བྱ་བ་འཕེལ་རྒྱས་སུ་མཛད་པ་དེས་བོད་
ཡུལ་དུ་སངས་རྒྱས་ཆོས་ལུགས་དར་ཞིང་རྒྱས་པར་འཕེལ་བ་དང་དུས་མཚུངས་
སུ་མི་རིགས་ཀྱི་ཤེས་ཡོན་དང་། སེམས་ཁམས། ཀུན་སྤྱོད། ཡུལ་སྲོལ་གོམས་
གཤིས་སོགས་གང་ཐད་འགྱུར་ལྡོག་བླ་ན་མེད་པ་ཞིག་བྱུང་བར་གྲགས། དེ་ནས་
བཙན་པོ་དགུང་གྲངས་ང་ལྔ་བཞེས་སྐབས་ཟུང་མཁར་སྨྱུག་མ་ཚལ་གྱི་ཕོ་བྲང་དུ་
སྒོམ་པར་གཤེགས་པར་གྲགས་ཤིང༌། ལོ་རྒྱུས་ལ་ལར་འདས་པར་ཡང་བཤད་
འདུག་པས་གང་ལྟར་ལོ་དེ་རང་ནང་སྐུ་གཤེགས་པར་མངོན། སྐུ་ཡི་བང་སོ་མུ་
ར་རི་ལ་བརྩིགས་སོ། །
85



བདུན། བོད་རྒྱལ་མུ་ནེ་བཙན་པོའི་བྱུང་ཚུལ་
སྐོར་མདོ་ཙམ་བཤད་པ།
སྤུར་རྒྱལ་ སོ་དགུ་ པ་ ནི། ཡབ་ ཁྲི་སྲོང་ལྡེའུ་བཙན་དགུང་ལོ་ང་ལྔར་
བཞུགས་ནས་སྤྱི་ལོ་༧༩༧ལ་སྐུ་འདས། ཁོང་དང་ཡུམ་ཚེ་སྤོང་བཟའ་མེ་ཏོག་
སྒྲོན་གཉིས་ལ་སྲས་གསུམ་འཁྲུངས་པ་ལས་ཆེ་བ་མུ་ནེ་བཙན་པོ་བོད་ཀྱི་སྲིད་
ཁྲིར་མངའ་གསོལ། རྒྱལ་པོ་དེས་ཐོག་མར་ཡབ་ཀྱི་ཐུགས་དགོངས་རྫོགས་པའི་
ཕྱིར་བསམ་ཡས་ སུ་ འདུལ་བ་མངོན་ པ་ མདོ་ སྡེ་ གསུམ་ གྱི་མཆོད་པ་བཙུགས།
མཆོད་གནས་རྣམས་དང༌། རབ་ཏུ་བྱུང་བ་རྣམས་ནི་དབུའི་ལ་ཐོད་བཞིན་ཁུར།
འཚོ་བ་བླ་ནས་སྦྱོར། ཆོས་སྒྲུབ་པའི་ཡོན་བདག་བོད་འབངས་རྣམས་ལ་ཕྱུག་
དབུལ་གྱི་ཁྱད་ཆེ་བར་རྒྱལ་པོ་ཐུགས་མི་བདེ་བས། ངའི་མངའ་འོག་མི་རྣམས་
ལ་ལྟོགས་ཕྱུག་གི་ཁྱད་འདི་ཙམ་བྱུང་བ་མི་འོས་གསུངས་ཏེ། ལྟོགས་ཕྱུག་ལན་
གསུམ་སྙོམས་པར་བྱས་ཀྱང༌། ད་དུང་སྐྱིད་སྡུག་གི་ཆ་སྙོམས་མ་ཐུབ་པར་ཁྱད་
ཆེ་བས། རྒྱལ་པོས་ལས་རྒྱུ་འབྲས་ལ་ཧ་ཅང་ཡིད་ཆེས་བྱུང་ངོ༌། ། དེ་ནས་ཆོས་
དང་ཆབ་སྲིད་གཉིས་ཀྱི་སྒོ་ནས་སྤྱི་ཚོགས་ གོང་དུ་འཕེལ་བར་སྐུལ་མའི་རང་
བཞིན་ལྡན་པའི་དགོངས་གཞི་དེ་དག་དངོས་སུ་ཕྱག་ལེན་བསྟར་བར་མཛད་
ཀྱང་། སྐབས་དེར་བོད་ཀྱི་སྤྱི་ཚོགས་ནང་དུ་བོན་ཆོས་དང་སངས་རྒྱས་ཆོས་
ལུགས་བར་གྱི་རྩོད་པ་རྒྱུན་མ་ཆད་པ་བྱུང་བར་མ་ཟད། དབང་སྒྱུར་གྲལ་རིམ་
ནང་ཁུལ་དུ་འགལ་ཟླ་དང་འཐབ་རྩོད་དྲག་པོ་མཆིས་པས། བཙན་པོའི་མཛད་
པ་ལ་མི་འདོད་པའི་མི་སྣ་སྟེ་རང་ཡུམ་ངོ་མས་དུག་དྲངས་ནས་ཕོ་བྲང་ཡུམ་བུར་
རྒྱལ་སྲིད་ལོ་གཅིག་དང་ཟླ་དགུར་བཟུང་མཐར་སྐུ་བཀྲོངས་སོ། །
86



བརྒྱུད། བོད་རྒྱལ་མུ་ཏིག་བཙན་པོའི་བྱུང་ཚུལ་
སྐོར་མདོ་ཙམ་བཤད་པ།
སྤུར་རྒྱལ་བཞི་བཅུ་པ་ནི། ཡབ་ཁྲི་སྲོང་ལྡེའུ་བཙན་དང་ཡུམ་ཚེ་སྤོང་
བཟའ་མེ་ཏོག་སྒྲོན་གཉིས་ཀྱི་སྲས་འབྲིང་བ་མུ་ཏིག་བཙན་པོ་ཡིན། རྒྱལ་པོ་
འདི་ཉིད་ ཀྱིས་ ཞང༌ རྒྱུ་ ཚ་ ལྷ་ སྣང་ གི་ བུ་ བསད་ པས་ ཡུལ་ གཞན་ ལ་ སྤྲུགས།
གཅེན་པོ་མུ་ནེ་བཙན་པོ་འདས་རྗེས་སྤྱན་དྲངས་ནས་རྒྱལ་སར་བསྐོས་བཞག་
བྱས་ཀྱང་། སྣ་ནམ་ཞང་གིས་མ་བཟོད་པར་གཡོ་ཐབས་ཀྱིས་རྒྱལ་པོ་བཀྲོངས་
སོ། ། ཡང་བོད་ཀྱི་ལོ་རྒྱུས་ཁ་ཤས་ལས། སྐབས་དེར་དམག་ཤུགས་ཧ་ཅང་ཆེ་
བས་ཕྱོགས་བཞིའི་རྒྱལ་ཁབ་རྣམས་ལ་དཔུང་འཇུག་བྱས། རྒྱ་གར་གྱི་རྒྱལ་པོ་
དྷརྨ་པ་ལ་བོད་དུ་ཁྲིད་དེ་བཟང་བཙོན་བྱས་ཟེར་བའང་གྲགས་སོ། །
དགུ། བོད་རྒྱལ་ཁྲི་ལྡེ་སྲོང་བཙན་བྱུང་ཚུལ་
སྐོར་མདོ་ཙམ་བཤད་པ།
སྤུར་རྒྱལ་ཞེ་གཅིག་པ་ནི། ཡབ་ཁྲི་སྲོང་ལྡེའུ་བཙན་དང་ཡུམ་ཚེ་སྤོང་
བཟའ་མེ་ཏོག་སྒྲོན་གཉིས་ཀྱི་སྲས་ཆུང་བ་ཁྲི་ལྡེ་སྲོང་བཙན་ནམ་སད་ན་ལེགས་
འཇིང་ཡོན་ཡིན། དེའང་ཁྲི་ལྡེ་སྲོང་བཙན་བྲག་དམར་དུ་འཁྲུངས་ནས་དགུང་
ལོ་བཞི་པའི་ཐོག་གཅེན་བཀྲོངས་པས། ཁོང་རྒྱལ་སྲིད་བསྐོ་བ་ཉམས་སད་པའི་
ཕྱིར། ཁྲིའི་སྟེང་དུ་བཞག་ནས་དབུ་ལ་ནོར་བུའི་གཙུག་རྒྱུན་གསོལ་བས། ལྗིད་
མ་ཐེག་པར་འཇིང་པ་གཡོ་ཙམ་བྱུང་ནའང་། བཀྲ་ཤིས་པའི་ལྟས་མང་དུ་བྱུང་
བས་སད་ན་ལེགས་འཇིང་ཡོན་ཞེས་པའི་མཚན་ཆགས། རྒྱལ་པོ་འདིའི་རིང་ལ་
ཅ



བློན་པོ་སྤུ་མང་རྗེ་ལྡ་ལྡོང་དང་སྦྲང་རྒྱལ་མཚན་ནོ་སྐོང་གིས་བྱས། ཇོ་མོ་འབྲོ་
བཟའ་ཁྲི་མོ་ལེགས་དང་། མཆིམས་རྒྱལ་བཟའ་ལེགས་ མོ་བརྩན། ཅོག་རོ་
བཟའ་བརྩོན་རྒྱལ་རྣམས་ཁབ་ཏུ་བཞེས། སྐབས་དེའི་ཕྱག་རྗེས་གཙོ་བོ་ནི་བོད་
ཀྱི་སྤྱི་ཚོགས་ལམ་ལུགས་དང་། བཙན་པོའི་ཆབ་སྲིད་ཀྱི་འཕེལ་འགྲིབ། ཆོས་
སྲིད་བར་གྱི་འབྲེལ་བ་སོགས་མཛད་འཕྲིན་གལ་ཆེ་རྣམས་རྡོ་ལ་ཡི་གེ་བརྐོས་པ་
དཔེར་ན་སྐར་ཆུ་གཙུག་ལག་ཁང་གི་རྡོ་རིང་དང༌། དབུར་སྡོད་ཞྭ་ལྷ་ཁང་གི་རྡོ་
རིང་སྔ་རྟིང་གཉིས། ཀོང་པོ་དེ་མོའི་རྡོ་བསྐོས་ཡི་གེ ཁམས་ཀྱི་བྱམས་མདུན་
བྲག་བརྐོས་ཡི་གེ འཕྱོང་རྒྱས་བང་སོའི་རྡོ་རིང་ལ་སོགས་པའི་རྡོ་རིང་ཡི་གེ་
མང་ཆེ་ཤོས་ད་ལྟའང་མཇལ་རྒྱུ་ཡོད་པས་བཙན་པོའི་གདུང་རབས་ཀྱི་ཁྲོད་ནས་
གནའ་བོའི་ལོ་ རྒྱུས་རྡོ་ལ་བརྐོས་ནས་ ཕྱི་ རབས་ ཀྱི་མིག་རྒྱན་ དུ་ བཞག་པ་ནི་
བཙན་པོ་འདི་ཉིད་ ཀྱི་ ཕྱག་ རྗེས་ ཕལ་ཆེར་ ཡིན་ནོ། ། ཡབ་དང་ གཅེན་ པོ་
གཉིས་བསྟུད་མར་ སྐུ་གཤེགས་ཤིང་། བཙན་པོ་ཉིད་སྐུ་ནར་ སོན་པའི་བར་
སྐབས་ཤིག་ལ་སངས་རྒྱས་ཆོས་ལུགས་མཉམ་ཆག་ཆེ་ཙམ་ཞིག་བྱུང་བས་ཡབ་
མེས་ཀྱི་ལྷ་ཁང་ཞིག་གསོ་དང༌། སྐར་ཆུ་གཙུག་ལག་ཁང་གསར་དུ་བཞེངས།
ལྷ་སའི་བྱམས་ཁྲ་བཟོས། རབ་བྱུང་ཐམས་ཅད་ཀྱི་འཚོ་བ་སྦྱར། རྒྱ་གར་གྱི་
པཎྜི་ཏ་བྷི་མ་ལ་མི་ཏྲ་དང་། ཀ་མ་ལ་ཤི་ལ། ཛྙཱ་ན་སེ་ན། བལ་བོའི་ཧཱུྃ་ཀ་ར་
རྣམས་བོད་དུ་སྤྱན་དྲངས་པས་དམ་པའི་ཆོས་མང་པོ་བོད་དུ་བསྒྱུར་ཅིང་མིང་
བཏགས་པ་རྣམས་དཀར་ཆག་ཏུ་བྲིས་ཏེ་བོད་སྐད་གསར་བཅད་ཀྱིས་གཏན་ལ་
ཕབ། ལྷ་ས་དང་བསམ་ཡས་སོགས་སུ་བཤད་གྲྭ་བཅུ་གཉིས་དང་། ཡེར་པ་
དང་མཆིམས་ ཕུ་ སོགས་ ལ་ བསྒོམ་ གྲྭ་ བཅུ་ གཉིས་ བཙུགས་ནས། བཙན་ པོ་
འདིས་ཡིག་སྒྱུར་གྱི་རིག་པའི་གཞུང་ལུགས་ཤིག་གསར་གཏོད་མཛད་པ་དང༌།
བོད་ཀྱི་ཡི་གེའི་གཟུགས་བརྙན་ལ་ཐུགས་འཁུར་ཧ་ཅང་ཆེན་པོ་མཛད་ནས་ཤེས་
88



རིག་ཡོན་ཏན་དང་དམ་པའི་ལྷ་ཆོས་དར་ཞིང་རྒྱས་པར་མཛད་ཅིང་། རྒྱ་བོད་
བར་གྱི་མཛའ་མཐུན་འབྲེལ་བ་ཡང་སྔར་ལས་ཇེ་ཟབ་ཏུ་གྱུར་བ། སྔོན་རྒྱ་བོད་
ས་མཚམས་ ཀྱི་ དམག་འཁྲུག་ནང་ ཕན་ ཚུན་ གསོན་ བཟུང༌ བྱས་ པའི་ དཔོན་
དམག་རྣམས་ཕྱོགས་སོ་སོར་ཕྱིར་སློག་རྩིས་སྤྲོད་བྱས་ཤིང་། བཙན་པོ་དང་གོང་
མ་ཁྲི་ལ་ཕེབས་པའམ་སྐུ་གཤེགས་པའི་དུས་སུ་ཕན་ཚུན་ལེགས་སྐྱེས་དང་འདས་
མཆོད་འབུལ་བ་དང་། དུས་རྒྱུན་དུའང་རྒྱ་བོད་བར་ཕོ་ཉའི་འགྲོ་འོང་རྒྱུན་མ་
ཆད་པར་གཏོང་རེས་སོགས་མཛའ་མཐུན་ཞི་བདེའི་འབྲེལ་བ་དེས་གཙོ་བོའི་
གནས་བབ་བཟུང་ཡོད་པས་རྒྱ་བོད་མི་དམངས་ཚོར་ཕན་ཚུན་བདེ་འཇགས་
དང་མཛའ་མཐུན་བྱུང་ཡོད། དེ་ལྟར་བཙན་པོ་འདི་ཉིད་ཀྱིས་ཆོས་སྲིད་གཉིས་
ཀྱི་མཛད་ པ་ བསམ་ གྱིས་ མི་ ཁྱབ་ པ་ ཞིག་ ལེགས་ པར་ བསྐྱངས་ མཐར་སྤྱི་ལོ་
༨ ༡༥ལོ་སྟེ་བོད་ཤིང་མོ་ལུག་གི་ལོར་སྐུ་གཤེགས་ཤིང་། བང་སོ་འཕྲུལ་རྒྱལ་སྤྱི་
མདུན་དུ་བརྩིགས་སོ། །
བཅུ། བོད་རྒྱལ་ཁྲི་གཙུག་ལྡེ་བཙན་ནམ་ཁྲི་རལ་བ་ཅན་
གྱི་བྱུང་ཚུལ་སྐོར་མདོ་ཙམ་བཤད་པ།
སྤུར་རྒྱལ་ཞེ་གཉིས་པ་ནི། ཡབ་ཁྲི་ལྡེ་སྲོང་བཙན་དང་ཡུམ་འབྲོ་བཟའ་ཁྲི་
མ་ལེགས་ གཉིས་ ཀྱི་ སྲས་ སུ་ ཁྲི་ གཙུག་ ལྡེ་ བཙན་ ནམ་ ཁྲི་ རལ་ བ་ ཅན་ ཡིན།
དེའང་བཙན་པོ་འདི་ཉིད་མ་བཤད་གོང་དུ་གསལ་བཤད་ཞུ་དགོས་པ་ཞིག་ལ།
གོང་གི་བཙན་པོ་ཁྲི་ལྡེ་སྲོང་བཙན་ནམ་སད་ན་ལེགས་འཇིང་ཡོན་དང་ཡུམ་འབྲོ་
བཟའ་ཁྲི་མ་ལེགས་གཉིས་ལ་ཁྱོན་བསྡོམས་སྲས་ཆེ་ཆུང་ལྔ་བྱུང་བ་ལས། སྲས་
ལྷ་རྗེ་དང་ལྷུན་གྲུབ་བྱ་བ་གཉིས་ཆུང་དུས་ནས་ གྲོངས་པས་བང་སོ་ཡང་མེད་
ཅེས་ལོ་རྒྱུས་བྱིངས་ཀྱི་བཞེད་ཚུལ་གཅིག་མཐུན་བྱུང་བས་བརྗོད་མ་དགོས་ཤིང་།
89



དེ་མིན་སྲས་ཁྲི་གཙུག་ལྡེ་བཙན་དང་གཙང་མ། དར་མ་འུ་དུམ་བཙན་བཅས་
སྐུ་མཆེད་གསུམ་པོ་དེ་སུ་ཞིག་གཅེན་དང་། སུ་ཞིག་འབྲིང་བ། སུ་ཞིག་ཆུང་བ་
ཡིན་པའི་ སྐོར་དང་། དེའི་འཁྲུངས་ གཤེགས་ཀྱི་ལོ་དུས་སོགས་ལ་ བཞེད་ མི་
མཐུན་པ་ཤིན་ཏུ་མང་ཡང་། ལོ་རྒྱུས་མང་ཤོས་ཀྱིས་ལྷ་སྲས་ཆེ་བ་བཙན་པོ་ཁྲི་
གཙུག་ལྡེ་བཙན་དང༌། འབྲིང་པོ་གཙང་མ། ཆུང་བ་དར་མ་འུ་དུམ་བཙན་
བཅས་ཡིན་ པར་ གཞི་ བཟུང་ནས་ འོག་ ཏུ་ གླེང་བར་རིགས་སོ། ། དེ་བཞིན་
བཙན་པོ་ཁྲི་གཙུག་ལྡེ་བཙན་ནམ། དབུ་སྐྲ་བསིལ་བར་མི་མཉེས་པས་དབུ་སྐྱེས་
ལན་བུ་རྣམས་རལ་བར་ཆགས་པས་མཚན་དུ་མངའ་བདག་ཁྲི་རལ་བ་ཅན་ཞེས་
ཀྱང་ཐོགས། བཙན་པོ་ཡབ་ཀྱིས་ཐུགས་དམ་བཅས་པ་ལྟར་སྐུ་ཆུང་དུས་ནས་
དགེ་བའི་བཤེས་གཉེན་ཚད་ལྡན་དག་ལ་བསྟེན་ནས། ཡི་གེ་འབྲི་ཀློག་དང་བརྡ་
སྤྲོད་པའི་གཞུང་ལུགས་སོགས་རིག་གནས་སྤྱི་དང༌། བྱེ་བྲག་དམ་པའི་ཆོས་ལ་
རྩེ་གཅིག་ཏུ་བསླབ་ནས་ཆོས་ཀྱི་གཙུག་ལག་དང་མཐུན་པའི་སྲིད་ཀྱི་མཁྱེན་ཡོན་
བཅས་ལུགས་གཉིས་ཀྱི་ཤེས་བྱ་ཐམས་ཅད་ཐུགས་སུ་ཆུད་པར་གྱུར་པས་མཚན་
སྙན་ཆེ་བར་གྲགས། བཙན་པོའི་འདིའི་སྲིད་ཀྱི་མཛད་པ་གཙོ་བོ་ནི་ཡབ་ཀྱི་
བཞེད་འདོད་ལྟར་མུ་མཐུད་ནས་ཐང་བོད་དབོན་ཞང་གཉིས་བར་ས་མཚམས་
ཀྱི་དམག་འཁྲུག་ཞི་འདུམ་མཛད་པ་དེ་ཡིན། དེར་རྒྱ་བོད་གཉིས་ཀྱི་འབྲེལ་བའི་
ཐད་ཕྱོགས་གཅིག་ནས་ཕན་ཚུན་ཕོ་ཉ་མངགས་ཏེ་སྐྱེས་འབུལ་རེས་གནང་ཞིང་
ཞི་གྲོས་ཀྱི་འདུམ་འགྲིག་ཡོང་བའི་འབད་བརྩོན་རྒྱུན་མི་ཆད་པར་གནང་བས་
བོད་རྒྱ་གཉིས་མཐུན་ཞིང་འབྲེལ་བ་བཟང་པོར་བྱུང་བས། གནམ་ལ་ཆེ་བ་ཉི་
ཟླ་ཟུང་གཅིག ས་རུ་ཆེ་བ་བཙན་པོ་དབོན་ཞང་ཞེས་དང༌། ཕྱིན་ཆད་བོད་
བོད་ཡུལ་ན་བདེ། རྒྱ་རྒྱ་ཡུལ་ན་བདེ། སོ་མཚམས་རྨེ་རུ་མན་ལ་བོད་ཀྱིས་
དམག་མི་དྲངས་པ་དང༌། རྨེ་རུ་ཡན་ལ་རྒྱའི་དམག་མི་དྲངས་པ་བཅས་ལྷ་ས་
_90



དང་རྒྱའི་ཕོ་བྲང་དུ་རྡོ་རིང་བཙུགས། དེ་ལས་ཡང་ཕྱོགས་གཞན་ཞིག་ནས་
དམག་དཔུང་མངགས་ ཏེ་ ས་ མཚམས་ འཕྲོག་སྲུང་ གི་ དྲག་ པོ་ གཡུལ་ གྱི་ སྦྱོར་
བའང་ལན་འགའ་ཞིག་བཤམས་པས། ཤར་ཕྱོགས་པོ་ལོ་ཤན་གྱི་རི་རྒྱུད་དར་
དཀར་གྱི་ཡོལ་བ་འདྲ་བ་རྒྱ་ནག་པོའི་སོ་མཚམས་ལ་གཏུགས་ཏེ་དབང་དུ་འདུས།
ལྷོ་ཕྱོགས་གློ་བོ་མོན། རྒྱ་གར་ལི་ཟ་ཧོར། གངྒའི་རྒྱ་མཚོ་ལྕགས་ཀྱི་པ་ཏྲ་གདོང་
ཚུན་ཆད་དབང་དུ་བསྡུས། ནུབ་ཕྱོགས་སྟག་གཟིག་གི་མཚམས་གྲུ་ཤ་ལ་སོགས་
དབང་དུ་བསྡུས། བྱང་ཧོར་གྱི་རྒྱལ་ཁམས་ཐམས་ཅད་དབང་དུ་འདུས་ཏེ། ལྷོ་
འཛམ་བུ་གླིང་སུམ་གཉིས་ལ་མངའ་མཛད་ཅིང་རྒྱལ་ཁྲིམས་ཆོས་བཞིན་སྐྱོང་
བས་རྗེ་འབངས་ཀུན་ སྟོབས་འབྱོར་ གྱི་རྩེར་ཐོན་པ་ཞིག་ཆགས་སོ། ། ཡང་
བཙན་པོ་འདིའི་ཕྱག་རྗེས་གཙོ་བོ་གཞན་ཞིག་ནི། བོད་ཡུལ་ གྱི་ སངས་ རྒྱས་
བསྟན་པར་བཀུར་སྟི་དང་རིམ་གྲོ་ཚད་ལས་བརྒལ་བ་མཛད་པ་དེ་ཡིན། དེ་
ཡང་བཙན་པོ་འདིའི་རིང་ལ་རྒྱ་བལ་གྱི་པཎྜི་ཏ་ཛི་ན་མི་ཏྲ་དང་། བོད་ཀྱི་སྐ་བ་
དཔལ་བརྩེགས་ དང༌། ཅོག་ རོ་ ཀླུའི་རྒྱལ་ མཚན། སྣ་ནམ་ཞང་ཡེ་ཤེས་ སྡེ་
སོགས་མཁན་པོ་དང་ལོ་ཙཱ་བ་རྣམས་གདན་འཛོམས་བྱས་ཏེ། བོད་ཀྱི་སྐད་དང༌
ཡི་གེ་ལ་བཀས་བཅད་རྣམ་པ་གསུམ་མཛད། སྔར་བསྒྱུར་ཟིན་པའི་མདོ་རྒྱུད་
བསྟན་བཅོས་ཀྱི་རིགས་རྣམས་སྐད་གསར་བཅད་མཛད་ཅིང་། སྔར་མ་བསྒྱུར་
པ་མང་པོ་གསར་དུ་བསྒྱུར་ཅིང་ཆད་ལྷག་སྤང་བའི་ཕྱིར་དཀར་ཆག་བྲིས། སྐྱིད་
ཤོད་དུ་འུ་ཤང་རྡོའི་དཔལ་དཔེ་མེད་བཀྲ་ཤིས་དགེ་འཕེལ་གྱི་གཙུག་ལག་ཁང་རྒྱ་
ཕིབས་དགུ་བརྩེགས། ཁྱུང་གནམ་ལ་ལྡིང་འདྲ་བཞེངས་པ་དང་། ཡབ་མེས་
ཀྱིས་གཙུག་ ལག་ ཁང་ བཞེངས་ པར་ དམ་ བཅས་ ནས་ མ་ འཁྱོངས་ པ་ རྣམས་
གསོས་པ་བཅས་འདི་ཡན་དུ་བོད་ཀྱི་རྒྱལ་བློན་རྣམས་ཀྱིས་རྒྱ་བོད་ཡུལ་དུ་གཙུག་
ལག་ཁང་སྟོང་རྩ་བརྒྱད་བཞེངས་པར་གྲགས་སོ། ། གཞན་ཡང་རྒྱལ་པོ་འདིའི་
91



དུས་དགེ་ འདུན་ པ་རེ་ལ་འབངས་མི་ཁྱི་ བདུན་དུ་བཅད་དེ་འཚོ་བ་སྦྱར་བ་
སོགས་དམ་ཆོས་ལ་སྤྱོད་པ། དཀོན་མཆོག་ལ་མཆོད་པ་བཅས་བོད་རྒྱལ་པོའི་
མངའ་ཐང་ཆེ་ཤོས་ སུ་ བྱུང་ བར་ གདའོ། ། སྐབས་དེར་བོད་ཀྱི་རྗེ་འབངས་
རྣམས་ཀྱི་ཆས་དང་མངའ་ཐང་ནི་བཙན་པོའི་སྐུ་ལ་སྟག་ལྤགས་དཀར་པོ་གསོལ།
དབུ་ལ་དར་གྱི་ལ་ཐོད་དམར་པོ་བཅིངས། ཕྱག་ ཏུ་ གསེར་ གྱི་མདའ་ གཅིག་
ཐོགས། བློན་དང་དམག་དཔོན་རྣམས་ཀྱང་ཕལ་ཆེར་རྒྱལ་པོའི་ཆས་དང་འདྲ་
བ། འབངས་རྣམས་ ཀྱིས་ དབྱར་ ཕྱིང་ བ་ དང༌། དགུན་ ལ་ སློག་ པ་ བྱོན་ པ།
ཁྱིམ་ནི་བག་དྲོ། མི་ནི་ཁོང་དལ། རྗེ་བྱམས་འབངས་གུས། གྲོགས་གཞུང་
བཟང༌། རང་གི་རིགས་དང་གཉེན་ལ་གཅེས་པའི་ཤ་ཚ། ཕོ་རྣམས་ནི་དཔའ་
ལ་མོ་རྣམས་མཛངས། བོད་འབངས་ཐམས་ཅད་པོ་བདེ་སྐྱིད་ལ་ལོངས་སྤྱོད།
སངས་རྒྱས་ཀྱི་བསྟན་པ་ཆེས་དར་ཞིང་རྒྱས་པར་མཛད་པ་སྐུ་དྲིན་ཤིན་ཏུ་ཆེ་
བའི་རྒྱལ་རབས་ འདི་དག་ ལས་ ཁྱད་ པར་ ཅན་ གྱི་ཆོས་རྒྱལ་མེས་དབོན་རྣམ་
གསུམ་ཞེས་པ་སྲོང་བཙན་སྒམ་པོ་དང་། ཁྲི་སྲོང་ལྡེ་བཙན། མངའ་བདག་ཁྲི་
རལ་པ་ཅན་བཅས་ཡིན་ནོ། ། དེ་ནས་བཙན་པོ་ཁྲི་རལ་པ་ཅན་དགུང་ལོ་སོ་
གཅིག་པའི་མེ་འབྲུག་ལོར་མལ་གྲོ་ཞམ་པའི་ཕོ་བྲང་ན་རྒུན་ཆང་མྱོས་པར་བཞེས་
ཏེ་གསེར་ཁྲི་ལ་གཟིམས་པའི་ཚེ། ནང་པ་སངས་རྒྱས་ཀྱི་ཆོས་ལ་མི་དགའ་བའི་
བོན་ཆོས་ལ་རབ་ཏུ་དད་པའི་བློན་དབས་སྟག་སྣ་ཅན་དང༌། ཅོག་རོ་ལྷ་འོད།
ལེགས་སྡུག་བཙན་གསུམ་གྱིས་དབུ་ལྟག་ཏུ་བསྐོར་ནས་བཀྲོངས་སོ། །
བཅུ་གཅིག བོད་རྒྱལ་ཁྲི་དར་མ་འུ་དུམ་བཙན་པོའི་
བྱུང་ཚུལ་སྐོར་མདོ་ཙམ་བཤད་པ།
སྤུར་རྒྱལ་ཞེ་གསུམ་པ་ནི། ཡབ་ཁྲི་ལྡེ་སྲོང་བཙན་དང་ཡུམ་འབྲོ་བཟའ་ཁྲི་
92



མ་ལེགས་ཀྱི་སྲས་ཆུང་བ་དར་མ་འུ་དུམ་བཙན་པོ་ཡིན། རྒྱལ་པོ་འདི་ཉིད་ཁྲི་ལ་
མ་བཞུགས་ གོང་། གཅེན་ཆེ་བ་ མངའ་ བདག་ ཁྲི་ རལ་པ་ ཅན་ གྱི་ རྒྱལ་ སྲིད་
བཟུང་སྐབས། གྲྭ་པ་གཅིག་ལ་མི་ཁྱིམ་བདུན་གྱིས་ལྟོ་གོས་སོགས་ཆ་རྐྱེན་སྦྱོར་
བ་དང༌། གྲྭ་པ་དག་ལ་མིག་སྡང་བལྟས་ན་མིག་འདོན་པ་དང༌། མཛུབ་བརྡ་
བྱས་ན་མཛུབ་མོ་གཅོད་པ། ཁ་ངན་བཤད་ན་མཆུ་ཏོ་བྲེགས་པ། ལྷ་ཁང་དང་
གྲྭ་པའི་རྒྱུ་ནོར་བརྐུས་ན་དེའི་ལྡབ་བརྒྱད་ཅུ་འཇལ་བཅུག་པ་སོགས་བྱས་པའི་
རྐྱེན་གྱིས། བློན་པོ་ཆོས་ལ་མི་དགའ་བ་རྣམས་དང་དེའི་ཕྱོགས་ཀྱི་མང་ཚོགས་
མང་པོ་ཞིག་གིས་བློ་ལ་མ་བབས་པས། རྒྱལ་པོས་གཏན་འབེབས་བྱས་པའི་ཆོས་
ཁྲིམས་མ་གཏོར་ན་ང་ཚོར་རང་དབང་གཏན་ནས་མེད་ཅེས་ཤོད་ཀྱི་ཡོད་ཅིང་།
སྐབས་དེར་བློན་པོ་ཆོས་ལ་མི་དགའ་བ་ཚོས་ཆོས་དང་ཆབ་སྲིད་གཉིས་ཀྱི་ཡོན་
ཏན་ལ་དབུལ་བའི་རྒྱལ་པོའི་གཅུང་ཆུང་བ་འུ་དུམ་བཙན་དང་ངན་འབྲེལ་བྱས་
ཏེ། དང་པོ་རྒྱལ་པོ་རལ་པ་ཅན་ལ་སྲས་མེད་ཀྱང་སྤུན་གཙང་མས་སྲིད་དབང་
གཟུང་རྒྱུའི་ཉེན་ཁ་མེད་པ་བཟོ་རྒྱུ་དང་། དེ་ནས་རྒྱལ་པོའི་བཙུན་མོ་ངང་ཚུལ་
མ་དང་། བློན་བྲན་ཀ་དཔལ་ཡོན་གཉིས་མེད་པ་མ་བཟོས་ན་རྒྱལ་པོ་བཀྲོངས་
མི་ཐུབ་པས་དེ་གཉིས་སྔོན་ལ་མེད་པ་བཟོས་རྗེས་རྒྱལ་པོ་རལ་པ་ཅན་ གྲོགས་
མེད་ཁེར་རྐྱང་དུ་ལུས་ སྐབས་མེད་པ་བཟོ་རྒྱུ་ལས་སླ་ཟེར་ནས་གྲོས་འཆམས།
དེ་ནས་ཆོས་ལ་མི་དགའ་བའི་བློན་དེ་དག་གིས་མོ་བ་དང་སྔགས་མཁན་རྣམས་
ལ་རྔན་པ་བྱིན་ཏེ་ལྷ་སྲས་གཙང་མ་འདིར་བཞུགས་ན་རྒྱལ་ཁྲིམས་འཇིག་པས་
སྨྱུག་དགོས་ཟེར་དུ་བཅུག་པའི་ངན་ཇུས་ལ་བརྟེན་ནས་ཁྲི་རལ་པ་ཅན་གྱི་གཅུང་
པོ་དར་མ་འུ་དུམ་བཙན་གྱི་གཅེན་པོ་གཙང་མ་མོན་གྱི་ཡུལ་དུ་སྤྲུགས། དེ་རྗེས་
རྒྱལ་པོའི་བཙུན་མོ་ངང་ཚུལ་མ་དང་བློན་བྲན་ཀ་དཔལ་གཉིས་ ལྐོག་ཏུ་ལུས་
འབྲེལ་བྱས་སོ་ཟེར་བའི་ཕྲ་མ་རྒྱལ་པོར་ཞུས་པ་ལྟར་རྒྱལ་པོས་ཁོ་གཉིས་གསོད་



དགོས་པར་ བཀའ་ ཕབ་ སྟེ། བཙུན་ མོ་ ངང་ཚུལ་ མ་ རང༌སྲོག་ བཅད་ དེ་ ཤི།
བློན་པོ་བྲན་ཀ་དཔལ་ཡོན་གྱིས་རང་ཉིད་བསད་ན་རྒྱལ་པོ་བཀྲོངས་པའི་ཉེན་ཁ་
ཡོད་བསམ་ནས་བྱང་དུ་བྲོས་ཀྱང་། ཕྱོགས་ཐམས་ཅད་ལ་རྟོག་ཞིབ་བྱེད་མཁན་
བཏང་བར་ཤེས་ཏེ་བློན་བྲན་ཀ་དཔལ་ཡོན་འཛིན་བཟུང་བྱས་ཏེ་སྙེ་ཐང་དུ་
དམར་གསོད་བཏང་སྟེ་པགས་པ་སྤུངས་བཤུབ་བྱས་པ་གསེབ་ཏུ་བརྒྱངས་ནས་
བཞག དེ་ནས་གཅེན་ཁྲི་རལ་པ་ཅན་བཀྲོངས་རྗེས། དར་མ་འུ་དམ་བཙན་ལ་
སྲིད་དབང་བཟུང་ དུ་ བཅུག་ ཅིང་། སྦས་ སྟག་ སྣས་ བློན་ ཆེན་བྱས་ ཏེ། ལོ་
གཅིག་ལྷག་གི་རིང་ལ་ཆོས་སྲིད་དག་ལ་འཕེལ་འགྱུར་མ་བྱུང་བར་ཚུལ་བཞིན་དུ་
གནས། སྐབས་དེར་ཆོས་ལུགས་དང་ཆོས་ཁྲིམས་མེད་པ་བཟོ་རྒྱུའི་གླེང་ཕྱོགས་
གྲ་སྒྲིག་བྱེད་པ་དང་དུས་མཚུངས། བོད་ཀྱི་ཞིང་འབྲོག་ས་ཁུལ་ཡོངས་ལ་སྔར་
བྱུང་མ་མྱོང་བའི་ནད་ཡམས་དང༌། སད་དང་སེར་བ། ཐན་པ། ཆུ་ལོག་
སོགས་བཀྲ་མི་ཤིས་པ་གཅིག་རྗེས་གཉིས་མཐུད་དུ་བྱུང་བར་བརྟེན། ཆོས་ལ་མི་
འདོད་པའི་རྒྱལ་པོ་བློན་པོ་དག་དང་། མང་ཚོགས་ཧ་ ཅང་མང་པོ་ཞིག་གིས་
རང་བྱུང་གནོད་འཚེ་དེ་དག་ཆོས་བྱས་པར་བརྟེན་ནས་བྱུང་བ་ཡིན་པར་ངོས་
འཛིན་བྱས་ནས་དམངས་ཚོགས་ཕལ་ཆེ་བས་སངས་རྒྱས་ཆོས་ལུགས་ལ་དགའ་
པོ་མེད་པ་དང༌། དོགས་པ་ཟ་བའི་བསམ་ཚུལ་ཡོད་པར་བསྙད་བཏགས་ནས་
དེ་དང་མཐུན་པའི་གླེང་ཕྱོགས་ཤུགས་ཆེན་བཟོ་བ་སོགས་བྱས་མཐར། རྒྱལ་པོ་
དར་མ་འུ་དུམ་གྱིས་རང་ཉིད་ཀྱི་ཆབ་སྲིད་ཐོག་གི་དབང་སྒྱུར་གོ་གནས་སྲུང་
སྐྱོང་བྱེད་ཆེད་སྐབས་དེར་ཆོས་ལ་མི་དགའ་བའི་བློན་དང་མང་ཚོགས་ཁག་གི་
བསམ་ཚུལ་དེ་ཚོ་བེད་སྤྱད་ནས་བཀའ་ཕབ་ཏེ། ཆོས་བྱེད་པ་བཀྲ་མི་ཤིས་སོ་
ཞེས་དེ་ལ་ཁ་གཡར་ནས་སངས་རྒྱས་ཀྱི་བསྟན་པ་བསྣུབས་པའི་འགོ་ཚུགས་ཏེ།
རྒྱ་བཟས་ཁྱེར་ཡོང་བའི་ཇོ་བོའི་འདྲ་སྐུ་དེ་རྒྱ་འདྲེའི་ལྷ་སྐུ་ཡིན་ཞིང་། སྐུ་དེ་ཐོག་
94



མར་ལྷ་ཡུལ་དུ་ཡོད་སྐབས་ལྷའི་དམག་ཕམ་པ་དང་། དེ་ནས་རྒྱ་ནག་ཏུ་ཁྱེར་
བས་རྒྱ་ནག་ཏུ་བཀྲ་མི་ཤིས་པ་བྱུང་། ཀོང་ཇོ་དེ་ནི་འདྲེ་མོ་ཡིན་པས་བོད་ཀྱི་
ཡུལ་ཕྱོགས་ཀུན་ལ་བརྟག་དཔྱད་བྱེད་ཁུལ་བྱས་ནས་བོད་ཀྱི་ས་དབྱིབས་བཟང་
པོ་ཡོད་ཚད་ངན་པ་རེད་ཟེར་ནས་མེད་པ་བཟོས་ཏེ། བོད་ཀྱི་སྲིད་དེ་རྒྱ་ནག་
གིས་འཕྲོག་འདོད་པ་རེད། ང་ཚོས་ད་ལྟ་སངས་རྒྱས་ཆོས་ལུགས་དང་གཙུག་
ལག་ཁང་སོགས་མེད་པ་བཟོ་དགོས་པ་དང་། གྲྭ་པ་ཚོ་ཁྱིམ་ལ་འབབ་ཏུ་འཇུག་
དགོས་ཞེས་བཤད་ནས། ཐོག་མ་མར་མེ་མཛད་ཀྱི་སྒོ་སྲུང་མགུལ་ལ་ ཐག་པ་
བཏགས་པས་དེ་མ་ཐག་པར་འདོགས་མཁན་རྣམས་ཁྲག་བསྐྱུགས་ཏེ་ཤི་བས་
འཇིག་མ་ནུས། ལྷ་སའི་ཇོ་བོ་རྣམ་གཉིས་དང་བྱམས་ཆོས་ཆུ་ལ་སྐྱུར་ཚེ་བློན་པོ་
ཆོས་ལ་དགའ་བ་འགས་སྐྱུར་ཟིན་སྐད་དུ་ཐབས་བྱས་ནས་སོ་སོའི་ཁྲི་འོག་ཏུ་
སྦུས། གཙང་ཁང་གི་སྒོ་བརྩིགས་ནས་བཙུན་པ་ཆང་འཐུང་བའི་རི་མོ་བྲིས་ཏེ་
བཞག བསམ་ཡས་དགོན་བཤིག་པར་བསྒོས་ནས་བཤིག་པས་ཐོག་བབས་ནས་
བཤིག་མཁན་རྣམས་ཤི་བས་འཇིག་འཕྲོ་བཅད། དེ་མིན་གཞན་ལྷ་ཁང་མང་དུ་
བཤིག གསུང་རབ་གང་སྙེད་མེར་བསྲེགས། ཆུར་སྐྱུར། ལ་ལ་ ས་འོག་ཏུ་
བཅུག པཎྜི་ཏ་བྲོས་མ་ཐར་བ་ལ་ལ་མོན་དུ་བཙོངས། རྨ་རིན་ཆེན་མཆོག་
དང་མྱང་ཏིང་འཛིན་བཟང་པོ་སོགས་སྐྱེས་བུ་དམ་པ་མང་དུ་བཀྲོངས། རབ་ཏུ་
བྱུང་བ་ ཕལ་ཆེར་ ས་ མཐར་བྲོས་ ཤིང༌། བྲོས་ མ་ ཐར་ པ་ རྣམས་ ཁྱིམ་ལ་ ཕབ།
དེར་མ་ཉན་ པ་ལ་ལ་བསད། ལ་ལ་ཁྲིད་ནས་རྒྱལ་བློན་རྣམས་ཀྱི་རྟ་འབབ་
འཛེགས་ཚེ་སྒུར་དུ་བཅུག་ནས་སྟེགས་བྱེད། ལ་ལ་རྔ་བཤང་བསྐུར་ཏེ་རྔོན་ལ་
གཏོང་བ་ སོགས་མདོར་ན། བོད་སྤྱི་མཐུན་ལས་ཀྱི་བསོད་ནམས་ སོས་ཀའི་
འཁྱགས་རོམ་བཞིན་དུ་བཞུ། མི་རྗེ་ལྷའི་བསོད་ནམས་མཚོ་སྐམ་པའི་གཉེར་མ་
བཞིན་དུ་ཡལ། བོད་ཁམས་ཡོངས་ལ་བཅས་པའི་རྒྱལ་ཁྲིམས་ནམ་ཞོད་ཆེ་བའི་
95



རྩིག་པ་བཞིན་དུ་ཞིག སེར་ཆགས་ཡོངས་ལ་བཅས་པའི་འདུལ་ཁྲིམས་རྒས་
རྒུད་འཛོམས་པའི་ཤེས་པ་བཞིན་དུ་ཉམས། བཟང་བྱེད་ལེགས་པའི་ཡོན་ཏན་
ཐམས་ཅད་དགོང་ཀའི་ཉི་མ་བཞིན་དུ་ནུབ། རྒྱལ་བློན་རྣམས་ཀྱི་ཐུགས་ལ་
གདོན་གསོལ་ཏེ། མངའ་རིས་ཟླུམ་པོ་ལ་ཕྱོགས་རིས་དུམ་བུར་ཆད། དེ་ནས་
རེ་ཞིག་ན། ཆོས་ཀྱི་འཆད་ཉན་དང་སྒོམ་སྒྲུབ། འབྲི་ཀློག་ཕྱག་མཆོད་ཐམས་
ཅད་རྒྱུན་བཅད་ཅིང་བསྣུབས་ཏེ་མིང་ཙམ་ཡང་མེད་པར་བྱས་སོ། ། དེ་ནས་
ཆོས་ལ་ཞེན་པའི་བློན་འབངས་འགའ་ཞིག་གིས་བཙན་པོ་མ་རུང་བ་དེ་བཀྲོང་
རྒྱུའི་ཐབས་གྲོས་ཐེངས་མང་བྱས། ཉིན་ཞིག་བྲག་གཡེར་པའི་ལྷ་རི་སྙིང་པོ་ན་
བཞུགས་པའི་བཙུན་པ་ལྷ་ལུང་དཔལ་གྱི་རྡོ་རྗེ་རྟ་དཀར་ལ་སོལ་བ་སྣུམ་བྱུགས།
ཕུ་ཐུང་ དུ་ མདའ་ གཞུ་ བཅུག་ ནས་ རྟ་ ལ་ ཞོན་ ཏེ། ལྷ་ སའི་ དབུས་ སུ་ འོང་།
བཙན་པོ་ཁྲི་དར་མ་ལྷ་ས་ཇོ་བོའི་རྡོ་རིང་ལ་ལྟ་བཞིན་བསྡད་ཡོད་པ་མཐོང་བ་
དང་ཁོང་ཁྲོའི་མེ་ལྕེ་དགུང་དུ་འཕྱུར་ནས་ གསོད་དགོས་བསམ་ཀྱང༌། རང་
སེམས་རང་གིས་མནན་ཞིང་ཐབས་མཁས་ཀྱི་སྒོ་ནས་འདུལ་དགོས་པ་གལ་ཆེ་
སྙམ་ནས་བཙན་པོ་ཁྲི་དར་མར་ཕྱག་འབུལ་བའི་ཚུལ་བྱས་ཏེ། ཕུ་ཐུང་གི་ནང་
ནས་མདའ་གཞུ་བཏོན། ཕྱག་ཐོག་མར་མཐེབ་སྤྲད། དེ་རྗེས་མདའ་བཀང་།
དེ་ནས་བཙན་པོའི་སྙིང་ཁར་མདའ་བརྒྱབ་ནས་རྟ་ལ་ཞོན་ཏེ་ང་བདུད་ཡབ་
བཞེར་ནག་པོ་བྱ་བ་ཡིན། རྒྱལ་པོ་སྡིག་ཅན་གསོད་ན་དེ་ལྟར་གསོད་པ་ཡིན་
ཟེར་ཁ་ཕོ་སྨྲས་ཏེ་བྲོས་སོ།། བཙན་པོ་ལག་གཉིས་ཀྱི་སྙིང་ཁའི་མདའ་རུ་འཇུ་
ཞིང༌། ང་ལོ་གསུམ་གྱིས་བསད་པ་སྔར། ཡང་ན་ལོ་གསུམ་གྱིས་བསད་པ་ཕྱིས་
ཟེར་དེ་སྨྲེ་སྔགས་འདོན་བཞིན་ཕྱི་མའི་ལྔ་ལམ་དུ་སོང་། དེར་བློན་པོ་ཐམས་
ཅད་ཀྱིས་རྗེས་བསྙེགས་པས་ལྷ་ལུང་དཔལ་གྱི་རྡོ་རྗེས་གྲིབ་ཀྱི་གཙང་ཆུ་བརྒལ་ཏེ་
སོང་བས་རྟ་ལ་བྱུགས་པའི་སོལ་བ་དག་སྟེ་དཀར་པོར་གྱུར། ཞྭ་ནག་བསྒྱུར།
96



གདོང་གི་སོལ་བ་ཆུས་བཀྲུས། བེར་ཕྱིར་བསློགས་ནས་དཀར་པོར་སོང་། རྟ་
དཀར་པོ་བཞོན་ནས་ཡེར་པ་བྲག་ཕུག་ཏུ་ཡིབ་ནས་བསྡད། འཚོལ་མི་རྣམས་
ཡེར་པར་འབྱོན་ནས་རྟ་དཀར་པོའི་རྐང་རྗེས་མཐོང་། ལྷ་ལུང་དཔལ་རྡོ་རི་ལ་
ཕྱིན་པའི་རྟ་ཡི་ཞབས་རྗེས་ཐང་ཟེར་བའི་གནའ་གཏམ་དེ་ད་ལྟ་བར་གནས་
སོ། ། འཚོལ་མི་རྣམས་ཀྱིས་མི་ནག་དེ་གང་སར་བཙལ་ཀྱང་མ་རྙེད་པར་ཕྱིར་
ལོག་གོ ། གོང་དུ་སྨོས་པ་ལྟར་བཙན་པོ་ཁྲི་དར་མ་ནི་རང་གི་མེས་པོ་རྣམས་
ཀྱིས་སྤྱོད་ཚུལ་དང་བྲལ་བ་ཞིག་ཡིན་པས་འབངས་མི་རྣམས་ཡིད་མ་རངས་བས།
ཁོ་ལ་སྨོན་ལམ་ལོག་པའི་གླང་རྒན་ཞིག་གི་སྐྱེ་བ་ཡིན་པ་དང་འདྲེ་བདུད་ཀྱི་སྤྲུལ་
པ་ཡིན་ཟེར་བ་སོགས་བཤད་སྲོལ་མང་ཙམ་བྱུང༌། གང་ལྟར་བཙན་པོ་ཁྲི་དར་
མས་ཆབ་སྲིད་སྐྱོང་སྐབས་སངས་རྒྱས་ཆོས་ལུགས་བསྣུབས་པ་དང་སྦྲགས་བོད་
ཀྱི་རིག་ གནས་ སྤྱི་དང༌། ཁྱད་ པར་དུ་ལོ་རྒྱུས་དེབ་ཐེར་དང༌། སྒྲ་རིག་པ།
གསོ་བ་རིག་པ། བཟོ་རིག་སོགས་བསྟན་བཅོས་དུ་མ་རྩ་མེད་དུ་བརླགས་ནས།
བོད་ཀྱི་རིག་གནས་དང་ཆོས་ལུགས་དེ་སྣུམ་ཟད་མར་མེ་ལྟ་བུར་ གྱུར། རྒྱུ་
མཚན་དེ་དག་ལ་བརྟེན་ནས་བཙན་པོ་དེ་ནི་ལོ་རྒྱུས་ཐོག་སྔར་བྱུང་མ་མྱོང་བའི་
ཉེས་ཅན་ཞིག་ཡིན་པ་ནི་སྐྱེ་བོ་ཀུན་གྱིས་ཤེས་ཚོད་ལྟར་རེད། དེར་ཁྲི་དར་མའི་
བཙུན་མོ་ཆུན་མ་གཡེར་མོ་ཚེ་སྤོང་བཟའ་བཙན་ལ་སྲས་ཤིག་འཁྲུངས་ པས་
བཙུན་མོ་ཆེན་མས་བཀྲོངས་ཡོང་སྙམ་ནས་ ཉིན་མོར་ཉི་ མས་བསྲུངས་ ཤིང་།
མཚན་མོ་མར་མེའི་འོད་ཀྱིས་བསྲུངས་པས་མཚན་དུའང་འོད་སྲུང་ཞེས་ ཐོག
དེའི་སྐབས་སུ་བཙུན་མོ་ཆེན་མ་སྣ་ནམ་བཟས་ཀྱང་རང་ཉིད་ལ་གཟུགས་འཁོར་
ཚུལ་བྱས་ཏེ་གཞན་གྱི་ཁྱེའུ་ཞིག་ཉོས་ནས་ང་ལ་མདང་ནུབ་སྐྱེས་སོང་ཞེས་བསྟན་
པས་བློན་འབངས་རྣམས་ཀྱིས་མཐོང་བས་ན་རེ། མདང་ནུབ་སྐྱེས་པའི་ཕྲུ་གུར་
སོ་འདུག་ཅེས་ཡིད་མ་ཆེས། འོན་ཀྱང་བཙུན་མོ་ཆེན་མ་གཙོ་འཁོར་རྣམས་
97



དབང་སྟོབས་ ཧ་ ཅང་ཆེ་བས་ཡུམ་ཆེན་མོའི་བཀའ་བརྟན་དུ་ཆུག་ཟེར་བས་
མཚན་ལའང་ཁྲི་ལྡེ་ཡུམ་བརྟན་ཞེས་གྲགས། དེ་ནས་བཙུན་མོ་གཉིས་དང་བློན་
པོ་རྣམས་ནང་ཁུལ་མི་མཐུན་པའི་ཕྱོགས་ཁག་གཉིས་སུ་གྱུར། ལ་ལས་མངའ་
བདག་ཡུམ་ བརྟན་ ལ་ རམ་ འདེགས་ བྱས་ ཏེ་ སྲིད་ དབང་ འཛིན་ པའི་ རེ་ བ་
བཅངས། མངའ་བདག་ཡུམ་བརྟན་གྱི་ཤོག་ ཁག་ དབུ་རུ་བདག་ ཏུ་ བཟུང་།
མངའ་བདག་འོད་བསྲུངས་ཀྱི་ཤོག་ཁག་གཡོ་རུ་བདག་ཏུ་བཟུང་ནས་བོད་མེ་བྱི་
༨ ༥༦ལོར་འགོ་བཟུང་ནས་དབུ་གཡོ་སྟེ་ཤོག་ཁག་གཉིས་དབར་དམག་འཁྲུག་
ལོ་བཅུ་གཉིས་ཙམ་བྱས། མཐར་འོད་སྲུང་གི་ཤོག་ཁག་རྣམས་ཕམ་སྟེ་མངའ་
རིས་ཀྱི་ཕྱོགས་སུ་བྲོས། དེའི་བློན་འབངས་མང་ཤོས་ལྷོ་མོན་གྱི་ཕྱོགས་སུ་བྲོས་
ནས་ཡུལ་དེར་གནས་གཞི་ཆགས། གཞན་རྣམས་བོད་ཀྱི་ཡུལ་ཕྱོགས་ཕལ་ཆེ་
བར་ཁྱབ་སྟེ་ཡུལ་གྲུ་སོ་སོའི་ཆེ་སྲིད་དང་ཆུང་སྲིད། མང་ཚན་དང་ཉུང་ཚན།
གསེར་པ་དང་གཡུ་པ་སོགས་ཁག་གཉིས་སུ་གྱུར་ཏེ་ནང་འཁྲུག་བར་མི་ཆད་པ་
ལངས། ཡུམ་བརྟན་འོད་སྲུང་གཉིས་དགུང་ལོ་ཉེར་གསུམ་ལ་སླེབས་པའི་བོད་
ས་གླང་༨༦༩ལོར་འབངས་གྱེན་ལོག་ཐོག་མར་སྨད་ཕྱོགས་ནས་རིམ་གྱིས་བོད་
ཡུལ་ཡོངས་སུ་ ཁྱབ་ནས་ནང་འཁྲུག་ཆེན་པོ་བྱུང༌། སྐབས་དེར་སྔར་བོད་ཀྱི་
མངའ་འོག་ཏུ་གནས་པའི་མི་རིགས་གཞན་རྣམས་ཕྱི་ཕྱོགས་སུ་ཤོར་བའམ་རང་
ཚུགས་ཀྱི་བདག་དབང་བྱས་པས། བོད་ཀྱི་ཡུལ་དེ་ཉམས་ཤིང་སིལ་བུར་འཐོར་
བའི་དུས་ཡིན་ནོ། །
98



དོན་ཚན་བཞི་པ། བོད་ཁམས་སིལ་བུར་འཐོར་
བའི་སྐབས་ཀྱི་ལོ་རྒྱུས་སྐོར་གླེང་བ།
གཅིག བོད་ཁམས་སིལ་བུར་འཐོར་བའི་རྒྱུ་རྐྱེན་སྐོར་བཤད་པ།
བོད་གངས་ཅན་གྱི་ལོ་རྒྱུས་རིང་མོ་ལས་སྤུར་རྒྱལ་གཉའ་ཁྲི་བཙན་པོ་ནས་
མངའ་བདག་ཁྲི་རལ་པ་ ཅན་བར་ གྱི་ རྒྱལ་བསྟན་སྲིད་དོན་སྐྱོང་ཚུལ་ སོགས་
རགས་ཙམ་གོང་དུ་བརྗོད་ཟིན་ནོ། ། ད་ནི་མུ་མཐུད་དེ་སྤྱི་ལོ་བརྒྱད་བརྒྱའི་
དཀྱིལ་ཙམ་དུ་བཙན་པོ་དར་མས་སྲིད་སྐྱོང་ལམ་ལུགས་བཅོས་བསྒྱུར་བྱས་ཏེ་
གཙོ་བོ་སངས་རྒྱས་བསྟན་པའི་རྗེས་འཛིན་གྲྭ་བཙུན་རྣམས་ཀྱི་འཚོ་བ་རང་ཁ་
རང་གསོ་བྱེད་པ་ལས་སྔར་གྱི་རྒྱལ་ཁྲིམས་ལྟར་གཟན་པ་མི་སྤྲད་པའི་བཀའ་ལུང་
བཅས་བསྒྲགས་རྗེས། དེ་དག་ཡི་མ་རང་ནས་རྒྱལ་པོའི་ཁྲིམས་འཛིན་དང་ཆོས་
ལུགས་པ་རྣམས་ཀྱི་དབར་འཐབ་རྩོད་འགལ་ཟླ་ཧ་ཅང་ཛ་དྲག་ཅན་ཞིག་བྱུང་
སྐབས། ཆོས་ལུགས་ཀྱི་མི་སྣ་ལྷ་ལུང་དཔལ་གྱི་རྡོ་རྗེས་དེར་ཐུགས་མ་གཟོད་
པར་ལྐོག་མདའ་འཕངས་ཏེ་རྒྱལ་པོ་གླང་དར་མ་བཀྲོངས་ནས་བོད་བཙན་པོའི་
གདུང་རྒྱུད་ཀྱིས་གངས་ཅན་ཡོངས་སུ་སྲིད་ཀྱི་ཁ་ལོ་བསྒྱུར་བའི་མཇུག་རྫོགས་
ཤིང༌། དེ་ནས་ས་སྐྱའི་དཔོན་རབས་དག་གིས་བོད་ཆོལ་ཁ་གསུམ་ལ་དབང་
བསྒྱུར་མཛད་པའི་བར་གྱི་ལོ་ངོ་བརྒྱ་ཕྲག་ཁ་ཤས་རིང་བོད་སྤྱི་ལ་དབང་བའི་རྗེ་
བོ་མ་བྱུང་བར་ཁ་འཐོར་དགུ་འཐོར་སིལ་བུ་ཞིག་ཏུ་གྱུར་པས། ཕྱིས་སུ་བོད་ཀྱི་
，
99



ལོ་རྒྱུས་ཆོས་འབྱུང་དག་ལས་སྐབས་དེར་རྒྱལ་ཕྲན་སིལ་མའམ་བོད་སིལ་བུར་
འཐོར་བའི་དུས་སྐབས་ཞེས་གྲགས་ཤིང་། དེའང་རྐྱེན་སྣ་ཚོགས་ཀྱི་དབང་གིས་
སིལ་བུའི་དུས་སྐབས་ཀྱི་བྱུང་ཚུལ་དག་ལོ་རྒྱུས་རྒྱལ་རབས་ཆོས་འབྱུང་རྣམས་སུ་
ཐོར་བུ་རགས་རིམ་ཙམ་ལས། ཁ་གསལ་ཞིང་དོན་རྒྱས་པར་འཁོད་པའི་སྔོན་གྱི་
ལོ་རྒྱུས་ཆ་ཚང་ཞིག་ད་ལྟ་རང་ཅག་རྣམས་ཀྱི་མིག་ལམ་དུ་མཐོང་བར་ཤིན་ཏུ་
དཀའ་ཡང་། དེང་རབས་བོད་ཀྱི་ལོ་རྒྱུས་སྨྲ་བའི་མཁས་མཆོག་དག་གིས་སྔོན་
བྱུང་ལོ་རྒྱུས་ཡིག་རིགས་ཀུན་ལ་དཔྱད་བསྡུར་གང་ནུས་མཛད་དེ་བོད་ཆེན་པོའི་
རྒྱལ་ཁམས་སིལ་བུར་འཐོར་ཚུལ་དང་སྐབས་དེར་བྱུང་བ་རྣམས་ཅུང་གོ་རིམ་
ལྡན་པ་ཞིག་འཁོད་པ་ལྟར་ན། གོང་བཤད་རྒྱལ་པོ་གླང་དར་བཀྲོངས་པ་དང་
ཕལ་ཆེར་དུས་མཉམ་དུ་བཙུན་མོ་ཆུང་བ་ཚེ་སྤོང་བཟའ་ལ་རྒྱལ་པོའི་གདུང་རྒྱུད་
འཁྲུལ་མེད་ཀྱི་སྲས་ཤིག་འཁྲུངས་པར། བཙུན་མོ་ཆེན་མས་འཕྲོག་པར་དོགས་
ནས་ཉིན་དཀར་རིང་ནི་ཉི་མའི་འོད་ཀྱིས་བསྲུངས་ཤིང་མཚན་མོའི་རིང་མར་
མེའི་འོད་ཀྱིས་བསྲུངས་པས་མཚན་དུའང་འོད་སྲུང་ཞེས་ཐོགས་པ་དེ་རྒྱལ་སར་
བཀོད་གྲབས་བྱས་རུང༌། ལོ་དེར་བཙུན་མོ་ཆེ་བ་སྣ་ནམ་བཟའ་ལ་ཡང་སྲས་
ཡུམ་བརྟན་ཞེས་པ་ཞིག་འཁྲུངས་རྗེས། བཙུན་མོ་ཆེན་མའི་ཕྱོགས་ཀྱི་བློན་པོ་
རྣམས་ཀྱིས་རྒྱལ་སྲིད་ཡུམ་བརྟན་ལ་འཐོབ་པའི་རེ་བ་བཅོལ། འདིར་བཙུན་མོ་
ཆེན་མའི་བུ་དེ་བཙན་པོའི་གདུང་རྒྱུད་དངོས་ཡིན་མིན་སྐོར་བཞེད་པ་མི་མཐུན་
པ་ཁག་ གཉིས་ བྱུང༌ སྟེ། མཁས་ པ་ ལྡེའུ་ ཆོས་ འབྱུང་དུ། འོད་སྲུང་ཡུམ་ གྱི་
མངལ་ན་གནས་པའི་ཚེ་ཡབ་གྲོངས་པའི་རྗེས་ལ་སོང་བས་ངན་བྱུང་གི་དོགས་
ནས་བློན་པོ་རྣམས་ཀྱིས་ནུབ་མོ་མར་མེ་སྤར་ནས་ཏིང་ཁྲིའི་ཁར་ཡུམ་ཚན་བཙན་
མོ་འཕན་གཟིམ་དུ་བཅུག་སྟེ་སྲུང་སྐྱོབ་བྱས་པས་མཚན་ཡང་གནམ་ལྡེ་འོད་སྲུང་
དུ་བཏགས་ པ་དང་། ཡུམ་བརྟན་ནི་འོད་སྲུང་བལྟམས་པའི་ནུབ་མོ་འབལ་
100



བཟའ་འཕན་རྒྱལ་ཏེ་སྣ་ནམ་བཟས་སྔོན་ནས་རང་གི་གསུས་པར་འབོབ་གླན་
ནས་སྦྲུམ་ཟོལ་བྱས་ཏེ། སྐབས་དེར་བུ་ཆུང་གཅིག་ཉོས་པ་སྐྱེས་མ་ཐག་པ་མ་
རྙེད་པས་སེའུ་ཚེག་གེ་ཞིག་བྱུང་བ་དེ་རང་ལ་བལྟམས་ཁུལ་བྱས་པར་བློན་པོ་
རྣམས་ཀྱིས་བལྟས་པས་སེའུ་ཚེག་གེ་འདུག་པས་མདང་བལྟམས་པའི་སྲས་ལ་སོ་
དུང་སོ་འཁོར་བ་མི་སྲིད་དེ་ཡུམ་གྱི་བཀའ་བརྟན་དུ་ཆུག་ཅེས་མཚན་ཡང་ཡུམ་
བརྟན་དུ་བཏགས་པ། ཁོང་གཉིས་མཉམ་པོར་སྐྱེས་པའི་ཁུལ་དུ་བྱས་ནས་ཕུ་བོ་
སུ་བྱེད་ལ་མ་འཆམས་པར་དབུ་གཡོར་འཁྲུགས་ཞེས་གསལ་བོར་འཁོད་པ་དང༌།
རྒྱལ་རབས་གསལ་མེའི་ནང་དུ། རྒྱལ་པོ་སྡིག་ཅན་གྲོངས་པའི་རྗེས་སུ་བཙུན་མོ་
ཆུང་བ་གཅིག་ལ་ གདུང་རྒྱུད་ཀྱི་སྲས་ལྟོར་བྱུང་བ་དང་། བཙུན་མོ་ཆེ་བའི་
བསམ་པ་ལ་འདིས་བདག་གི་མངའ་ཐང་ལ་གནོད་པར་ངེས་བསམ་སྟེ་ལུས་ལ་
གོས་ཀྱིས་དཀྲིས་ཏེ་ང་ལའང་སྲས་ལྟོ་བོར་གཅིག་ཡོད་དོ་ཞེས་རྫུན་བྱས་སོ། །
དེར་བཙུན་མོ་ཆུང་བའི་ཟླ་དུས་ཐེམ་པ་དང་། གདུང་རྒྱུད་ཡིན་ངེས་ཀྱི་སྲས་
འཁྲུངས་ཏེ་སྐུ་ཤིན་ཏུ་གཅེས་པས་ཉིན་མོ་ནི་མིས་བསྐོར། མཚན་མོ་ནི་མར་
མེའི་འོད་ཀྱིས་ བསྲུངས་ པས་ མངའ་ བདག་ འོད་སྲུང་ ཞེས་ ཟེར་རོ། ། དེར་
བཙུན་མོ་ཆེ་བས་ཀྱང་སྤྲང་པོའི་བུ་ཆུང་སྐྱེས་མ་ཁད་ཅིག་ཉོས་ནས་ཤ་ལ་སྦྱར་ཏེ།
ང་ལའང་བུ་འདི་སྐྱེས་པ་ཡིན་ནོ་ཟེར་བས། ཐམས་ ཅད་ཐེ་ཚོམ་ཟ་བར་གྱུར་
ཀྱང་། ཡུམ་བཙུན་མོ་དབང་ཆེ་བས་གཞན་སུས་ཀྱང་སྨྲ་མི་ནུས་ཏེ་ཡུམ་ཇི་ལྟར་
གསུངས་པ་བཞིན་བརྟན་དུ་ཆུག་པས་མངའ་བདག་ཡུམ་བརྟན་ཞེས་ཟེར་རོ།
ཞེས་འཁོད་པ་དང༌། བུ་སྟོན་ཐམས་ཅད་མཁྱེན་པའི་ལོ་རྒྱུས་ལས། གླང་དར་
མའི་བཙུན་མོ་ཆེན་མས་ང་སྲས་སྦྲུམ་པ་ཡིན་བྱས་ཏེ། བུ་ཆུང་བཙལ་ནས་ང་ལ་
མདང་སྐྱེས་པ་ཡིན་བྱས་ཏེ་བསྟན་པས། བློན་པོ་རྣམས་ན་རེ། མདང་སྐྱེས་
པའི་བུ་ཆུང་ ལ་ སོ་ མི་ འབྱུང་ སྟེ་ ཡུམ་ གྱི་ བཀའ་ བརྟན་ དུ་ཆུག་ གསུངས་ པས།
101



ཡུམ་བརྟན་ཞེས་གྲགས་སོ། ། ཞེས་གོང་གི་ལོ་རྒྱུས་དག་ལས་འཁོད་པ་ལྟར་ན་
ཡུམ་བརྟན་ནི་བཙན་པོ་དར་མའི་གདུང་རྒྱུད་དངོས་སུ་བྱུང་བ་མིན་ཚུལ་འདོད་
པ་དང་། ཡང་དཔའ་བོ་གཙུག་ལག་ཕྲེང་བའི་ལོ་རྒྱུས་ལས། ཡུམ་བརྟན་ནི་
བཙན་པོའི་གདུང་རྒྱུད་མ་ཡིན་པར་གྲགས་ནའང་རྗེ་ཚན་དགུ་བོ་ཕལ་ཆེར་ཡུམ་
བརྟན་ཡིན་ལ་གདུང་རྒྱུད་མིན་ན་རྗེའི་སོ་ཁ་གཏོང་བར་མི་འགྱུར་བས་བཙུན་མོ་
ཆེན་ཆུན་གྱི་སྲས་གཉིས་གདུང་རྒྱུ་ཁྱད་མེད་དུ་སྣང་ལ་ཡི་གེ་དག་ཀྱང་འོད་སྲུང་
ལ་ཞེན་པ་རྣམས་ཀྱིས་བྲིས་པ་ཟད་དོ། ། ཞེས་བཙན་པོའི་གདུང་རྒྱུད་དངོས་
ཡིན་ཚུལ་བཅས་བཞེད་པ་མི་མཐུན་པ་ཁག་གཉིས་བྱུང་རུང༌། ད་ལྟ་ལུང་དང་
རིག་པས་སྤྱད་ཅིང་རང་ཅག་རྣམས་ཡིད་ཆེས་པ་ཞིག་ནི་བོད་ཀྱི་ལོ་རྒྱུས་རགས་
རིམ་གཡུ་ཡི་ཕྲེང་བ་ལས། སྤྱིར་བོད་ཀྱི་མི་རིགས་ནི་ རང་གི་རིགས་རུས་ཆོ་
འབྲང་གང་ཡིན་གྱི་ཁུངས་ལ་གཙིགས་ཆེར་འཛིན་པ་དང་། ལྷག་པར་བཙན་
པོའི་གདུང་རྒྱུད་ནི་གཞན་ལས་ཁྱད་དུ་འཕགས་པར་བརྩི་བའི་གནས་ཚུལ་འོག་
གདུང་སྲས་བརྫུན་བཟོ་བྱ་རྒྱུ་ནི་ཤིན་ཏུ་དཀའ་བའི་གནས་ཡིན། འོན་ཀྱང་ལོ་
རྒྱུས་ཡིག་ལམ་མང་པོར་དར་མ་འུ་དུམ་བཙན་ གཤེགས་རྗེས་སྣ་ནམ་བཟས་
ཐབས་འཕྲུལ་དུ་མའི་སྒོ་ནས་གདུང་སྲས་བརྫུན་བཟོ་བྱས་པ་དང་། བློན་པོ་
རྣམས་ཀྱིས་ཟུར་ཟའི་གཏམ་དང་བཅས་ཏེ་ཡུམ་བརྟན་དུ་ཆུག་ཅེས་མཚན་ལ་
ཡང་ཡུམ་བརྟན་ཞེས་བྱ་བར་ཐོགས་པ་བཙན་པོའི་གདུང་རབས་སུ་བཞག་པ་
དང་། དེ་ལས་གྱེས་ཚེ་ལོ་རྒྱུས་མང་པོ་གླེང་དུ་ཡོད་པ་ནི་འགལ་བ་རྣོ་ངར་ཅན་
གནས་པ་སྐབས་དེའི་ལོ་རྒྱུས་ཀྱི་གནས་ཚུལ་དམིགས་བསལ་ཅན་ལ་བརྟེན་ནས་
ཡ་མཚན་ཅན་གྱི་བཤད་ཚུལ་དེ་རིགས་བྱུང་བར་ལོ་རྒྱུས་ཀྱི་རྒྱུ་རྐྱེན་གཉིས་ཡོད།
གཅིག་ན་ཡུམ་བརྟན་བལྟམས་པའི་དུས་ནི་ཡབ་གྲོངས་པའི་རྗེས་ལ་སོང་བའི་
རྐྱེན་གྱིས་ གདུང༌ རྒྱུད་ ངོ༌ མ་ ཡིན་ མིན་ ལ་ ཐེ་ཚོམ་ སྐྱེ་ བའི་ གཞི་ བྱུང་ བ་ དང༌།
102



གཉིས་ན་བློན་པོའི་ཁྲོད་ཀྱི་འགལ་བ་ཚབས་ཆེན་དེ་བཙུན་མོ་ཆེན་ཆུན་དབར་
ཤུགས་རྐྱེན་ཆེན་པོ་ཐེབས་པས་སྣ་ནམ་བཟའ་ལ་སྲས་འཁྲུངས་པར་ཁ་གཏད་
ཕྱོགས་ཀྱིས་ཀླན་ཀ་བྱ་ཡུལ་བཙལ་ཏེ་གདུང་སྲས་དངོས་མིན་པའི་རྒྱུ་མཚན་དུ་
བལྟམས་མ་ཐག་པའི་ཁྱེའུར་སེའུ་ཚེག་གེ་ཡོད་པ་ལ་སོགས་པ་བརྫུན་བཟོ་བྱེད་
སྲིད་པའི་རང་བཞིན་ཡོང་སྲིད་པ་ཡིན་ནོ། ། རྒྱུ་མཚན་དེར་བརྟེན་སྐབས་དེར་
ཡུམ་བརྟན་འཁྲུངས་པའི་སྐོར་དམངས་ཚོགས་ནང་བཤད་ཚུལ་ཅི་རིགས་བདེན་
པ་འཛིན་དང་མི་འཛིན་གྱི་བཞེད་པ་ཁག་གཉིས་རང་བཞིན་གྱིས་ཆགས་པར་
མངོན། ང་ཚོས་ལོ་རྒྱུས་དུམ་བུ་འདིར་ཞིབ་ཏུ་དཔྱད་པའི་སྡོམ་ཚིག་ནི་ལོ་རྒྱུས་
སྨྲ་བའི་གཙུག་རྒྱན་ས་ཆེན་གྲགས་པ་རྒྱལ་མཚན་དང༌། དཔའ་བོ་གཙུག་ལག་
ཕྲེང་བ་ལ་སོགས་པའི་བཞེད་པ་ནི་དོན་ལ་གནས་པ་ཡིན་ཞེས་གསུངས་པ་ལྟར་
གདུང་རྒྱུད་ཡིན་མིན་གྱི་དོགས་པ་གསལ་ཐུབ་པར་བྱུང་ངོ༌། ། དེ་ལྟར་བཙན་པོ་
གླང་དར་བཀྲོངས་ནས་སྲས་འདི་གཉིས་སྐྱེས་མ་ཐག་ཏུ་བོད་ཀྱི་ཡུལ་དུ་བྱུང་བའི་
རྣམ་པ་ནི། ཆོས་འབྱུང་མཁས་ པའི་ དགའ་ སྟོན་ལས། དེའི་ཚེ་ མུ་ གེ་ དང་
ཡམས་ནད་བྱུང་། ཆོས་བཤིག་པའི་བློན་པོ་རྣམས་ཀྱང་བཀའ་ཆད་མི་འདྲ་བ་
མང་པོས་གུམ་པས་ཆོས་བཤིག་པར་ལན་པར་ཁ་འཆམ་ནས་ཇོ་བོ་མཆེད་གཉིས་
དང་བྱམས་པ་ཆོས་འཁོར་རྣམས་ཁྲི་ཐོག་ཏུ་སྤྱན་དྲངས་ནས་མཆོད་པར་བྱས།
རྟགས་རང་གིས་བླངས་ནས་ཤམ་ཐབས་གོང་བ་ཅན་གོན། སྐྲ་གཞན་བྲེགས་
ཤིང་གཙུག་ཕུད་བཞག་པ་དབྱར་ཟླ་གསུམ་དབྱར་གནས་བྱེད་ཟེར་ནས་གཙུག་
ལག་ཁང་དུ་བསྡད་ནས་གཏན་ཁྲིམས་ལྔ་སྲུང་། དེ་ནས་དགག་དབྱེ་བྱེད་ཟེར་
སྟེ་གྲོང་དུ་ཁྱིམ་ཐབས་བྱེད། མིང་དགྲ་བཅོམ་གཙུག་ཕུད་ཅན་ཟེར་བ་མང་པོ་
བྱུང་ནས་སྐྱེ་བོའི་མཆོད་གནས་བྱེད། མི་དར་མ་ཤི་ན་འབུམ། གཞོན་པ་ཤི་ན་
ཉི་ཁྲི། བྱིས་པ་ལ་བརྒྱད་སྟོང་། ཀློག་མཁན་ཤེས་རབ་ཆེ་བ་འགའ་ཟུང་གིས་
103



ཊཱིཀ་བཀླགས་ནས་དམར་པོ་འདི་དོན་བསྡུས་པ་དེ་ཡིན་པར་འདུག ནག་པོ་
འདིས་དེ་རྒྱས་སུ་འཆད་པར་འདུག ཡིག་ཆུང་འདིས་དེ་ལ་དོགས་པ་དཔྱད་
པར་འདུག་ཟེར་ནས་རྩལ་བཤད་བྱེད་པ་བག་རེ་བྱུང༌། སྔགས་པ་ཕལ་ཆེར་
ཡང་སྒྲུབ་ཐབས་འཆད་པ་དང༌། སྒོམ་པ་མེད་པ་བོན་པོའི་ཆོ་ག་ལ་མིག་ལྟོས་
བྱས་ཏེ་སྒྲུབ། གཞུང་ངག་འདོན་དུ་གྱེར་ནས་གྲོང་ཆོག་འགྲིམ། སྦྱོར་དགྲོལ་
དང་བམ་སྒྲུབ་དར་བས་མི་ལ་གསོན་དགྲོལ་བྱེད་པ་ཅིག་བྱུང་། དེ་ནས་བཙུན་
མོ་རྣམ་གཉིས་སོ་སོའི་ཕྱོགས་བློན་འབངས་ཐ་དད་ཀྱིས་བཟུང་སྟེ་ཡུམ་བརྟན་
གྱིས་དབུ་རུ་དང་། འོད་སྲུང་གིས་གཡོ་རུ་བདག་དབང་བྱས་ནས་དབུ་གཡོ་
ཕན་ཚུན་འཁྲུགས་པ་བྱས། དེའི་ཕྱོགས་བོད་ཡུལ་ཕལ་ཆེར་ཁྱབ་སྟེ་ཡུལ་གྲུ་རེ་
རེར་ཡང་ཆེ་སྲིད་ཆུང་སྲིད་མང་ཚན་ཉུང་ཚན་གསེར་པ་གཡུ་པ་ ཤ་ཟན་ཙམ་
ཟན་ཞེས་སྡེ་གཉིས་གཉིས་སུ་ཆད་དེ་རྩོད། ཅེས་གསལ་བ་འདི་དག་ནི་བཙན་
པོ་གླང་དར་གྲོངས་རྗེས་ཡང་བོད་དུ་དམ་པའི་ཆོས་འཆད་ཉན་བྱེད་པ་དང་།
རབ་བྱུང་སྒྲུབ་པ་སོགས་རྟོགས་ཐུབ་ཅིང༌། སྤྱི་ཚོགས་ཀྱི་རྣམ་པ་དེ་འདྲ་ཞིག་ཏུ་
རིམ་བཞིན་ཟིང་འཁྲུགས་ལངས་ནས་བོད་ཡུལ་ཕལ་ཆེར་ཁྱབ་སྟེ་ཡུལ་གྲུ་རེར་
ཡང་ཡུམ་བརྟན་ཕྱོགས་ལ་ཆེ་སྲིད་དང་མང་ཚན་གསེར་པ་ཤ་ཟན་ཞེས་བརྗོད་པ་
དང་། འོད་སྲུང་ཕྱོགས་ལ་ཆུང་སྲིད་དང་ཞུང་ཚན་གཡུ་པ་ཙམ་ཟན་ཞེས་ཐོག་
མར་བཙན་པོའི་གདུང་རྒྱུད་ཕྱོགས་ཁག་གཉིས་སུ་ཆད་དེ་ཕན་ཚུལ་བར་ སྡང་
དགྲར་གྱུར་ནས་འཁྲུག་ལོང་བྱས་ཏེ། དབུ་གཡོ་ལ་ཐོགས་པ་བཅས་ཐ་སྙད་དེ་
དག་རྗེས་རིམ་བཞིན་ཡུལ་གྲུ་གཞན་དུ་ཡང་ཕྱོགས་ཁག་སོ་སོར་དེ་དང་དེའི་མིང་
གིས་མཚོན་པར་བྱས་ཏེ་བོད་ཡུལ་ཕྱོགས་ཀུན་ཏུ་སིལ་བུར་འཐོར་རོ། །
104



གཉིས། བོད་འབངས་གྱེན་ལོག་བྱུང་བའི་
སྐོར་མདོ་ཙམ་བཤད་པ།
བོད་ཀྱི་བཙན་པོ་དག་གིས་རྒྱལ་སྲིད་བརྟན་ཞིང་སྐྱིད་པའི་ནོར་བུ་ལྟ་བུ་དེ་
ཉིད་དབང་སྒྱུར་བྱེད་མ་ཐུབ་པར་དབུ་གཡོ་འཁྲུག་པའི་རྐྱེན་གྱིས་བོད་ཡུལ་ཀུན་
ཏུ་ནད་ཡམས་དང་མུ་གེ་སོགས་བཀྲ་མི་ཤིས་པའི་དུས་འཁྲུག་དུ་མ་ལངས་པའི་
ཚེ། དབས་ཁོ་བཞེར་ལེགས་སྟོང་གིས་ལག་དཔོན་བྱས་ཏེ་ཐོག་མར་མདོ་ཁམས་
ནས་འགོ་བསླངས་ཏེ་བོད་ཁམས་ཡོངས་སུ་འབངས་གྱེན་ལོག་གམ་ཁེང་ལོག་བྱ་
བ་སྟེ་ཞིང་བྲན་གྱི་འོས་ལངས་ཆེན་པོ་བྱུང་བ་ཡིན་ཏེ། ཆོས་འབྱུང་མཁས་པའི་
དགའ་སྟོན་ལས། བཙན་པོ་རྣམ་གཉིས་ལོ་ཉེར་གསུམ་རེ་ལོན་པའི་ས་གླང་ནས་
བཟུང་སྟེ་འབངས་ཀྱི་ཁེང་ལོག་རྣམས་རིམ་བཞིན་བྱུང་སྟེ་དེ་ཡང་བར་སྣང་གི་བྱ་
གཅིག་ལ་ཀུན་རུབ་པ་མཐོང་བ་ལ་དཔེ་བྱས་དང་པོ་དབས་ཁོ་བཞེར་ལེགས་སྟེང་
གིས་ལག་དཔོན་བྱས་ཏེ་མདོ་ཁམས་སུ་ཁེང་ལོག་བྱས། དེ་ནས་དབུ་རུར་འབྲོ་
སྦས་འཁྲུགས་པ་ལ་བརྟེན་ནས་དབས་ལོ་ཕོ་ལོ་ཆུང་གིས་ལག་དཔོན་བྱས་ཏེ་ཁེང་
ལོག་བྱས། དེ་ནས་གཡོ་རུར་ཞང་རྗེ་གསས་སྣེ་བཙན་གྱིས་དབོན་གཡུ་སྣེ་བསད།
རི་མགུལ་ལ་ཡུར་བ་བཅོས། འབེ་བཟའ་འ་མོ་སྐྱིད་བཙུན་མོར་མ་གསུས་པས་
དེས་རི་མགུལ་ལས་མི་མགུལ་གཅོད་སླ་ཞེས་སྨྲས་ཏེ་མཆིམས་ཀོང་མི་དྲུག་གིས་
ལག་དཔོན་བྱས། ཏར་ཀའི་མེ་ཏོག་སྲོད་ལ་འཆར་པ་བལྟ་བར་བསྙད་ནས་འོད་
འབར་ཁེང་ལྡོག་ཏུ་གྲགས་པ་བྱས། དེ་ནས་ཀོང་ཡུལ་བྲེས་སྣ་འབེ་མོའི་གཡོ་སྒྱུ་
ཕབ་བོ། ། དེ་ཐམས་ཅད་ཀྱང་གནོད་སྦྱིན་བྲན་ཀ་དཔལ་ཡོན་གྱིས་བྱས་སྐད་དེ།
ཁེང་ལོག་བྱེད་པའི་ཕྱྭ་མཁན་མེས་པོ་ནི། ། བྲན་ཀ་དཔལ་གྱི་ཡོན་ཏན་ཁོ་ཡིས་
105



བྱེད། ། མི་བས་སུས་ཀྱང་རྗེ་རུ་མ་ཐེག་ནས། ། སྤྱིར་ན་ལྷ་འདྲེ་ཕ་ཚན་ཀུན་
གྱིས་བྱས། ། མནའ་ཐོ་འུག་པ་ཐང་དུ་འདུན་མ་ཚོགས། ། དེ་ཚེ་བྲན་ཀ་དཔལ་
གྱི་ཡོན་ཏན་ཁོ། ། ལྕགས་ཀྱི་སྤྱང་ཀི་སྔོན་མོ་བཞོན་ནས་ནི། ། ལྕགས་ཀྱི་བེར་
ཀས་ས་ལ་བརྡུང་བཞིན་དུ། ། ལྷ་འདྲེ་ཀུན་ལ་ཞུ་བ་འདི་སྐད་གསོལ། ། རྗེ་
དཔོན་གཅིག་ཀྱང་མ་ལུས་བསད་པར་ཞུ། ། ཡང་ན་སོ་ཁ་བརྒྱད་དུ་གཏོར་བར་
ཞུས། ། དེ་ཚེ་ཡར་ལྷ་ཤམ་པོ་ལ་སོགས་པས། ། དཔལ་གྱི་ཡོན་ཏན་ཁོ་ལ་ཞུ་བ་
ཕུལ། ། ལྷ་རིའི་རྩེ་རུ་རྗེ་དཔོན་ཚན་རེ་ཞུས། ། ལྷ་འདྲེ་ཕ་ཚན་འདུན་མ་དེ་ལ་
འཆམ། ། གཙང་ ལྷ་བུ་དར་ ལྷ་ ཡིས་ཞུ་བ་ བྱས། གྲོམ་ པ་ ལྷ་རྩེ་བཙན་པའི་
མཁར་ལ་བསྟེན། ། འབྲོ་དང་ཅོག་རོ་གཉིས་ཀྱིས་མ་ཕྱར་ནས། ། གཙང་སྟོད་
ཡུལ་དུ་ རྗེ་ དཔོན་ཚན་ གཅིག་ ཆགས། ། ཁ་ རག་ ཁྱུང་ བཙུན་ ལྷ་ ཡིས་ ཞུ་ བ་
བྱས། ། འབྲང་མཁར་བྱེ་བཙན་བཙན་པའི་མཁར་ལ་བསྟེན། བྱང་དང་སྣང་
གི་མ་ ཕྱིར་ བྱས་ ནས་ ནི། ། རུ་ མཚམས་ གཞུ་ སྙེར་ རྗེ་ དཔོན་ ཚན་ གཅིག་
ཆགས། ། ཐང་ལྷ་ཡ་བཞིར་ལྷ་ཡིས་ཞུ་བ་བྱས། ། ཟྭ་དང་དོམ་པ་བཙན་པའི་
མཁར་ལ་བསྟེན། ། སྒྲོ་དང་རྨ་ཡིས་མ་ཕྱར་བྱས་ནས་ནི། ། འཕན་ཡུལ་ཟ་གང་
རྗེ་དཔོན་ཚན་གཅིག་ཆགས། ། ཡར་ལྷ་ཤམ་པོ་ལྷ་ཡིས་ཞུ་བ་བྱས། ། སྣ་མོ་ཡར་
རྩེ་མར་རྩེ་གཉིས་ལ་བསྟེན། ། མཆིམས་གཉགས་གཉིས་ཀྱིས་མ་ཕྱར་བྱས་ནས་
སུ། ། ཡར་ལུངས་སྟོད་དུ་རྗེ་དཔོན་ཚན་གཅིག་ཆགས། ། གཏམ་ལྷ་སྤུན་དགུ་
ལྷ་ཡིས་ཞུ་བ་བྱས། ། བྱ་ཚང་གུང་སྣང་བཙན་པའི་མཁར་ལ་བསྟེན། ། སྙེ་བ་
ཤུད་པུས་མ་ཕྱར་བྱས་ནས་སུ། ། གཏམ་ཤུལ་ལྷོ་བྲག་རྗེ་དཔོན་ཚན་གཅིག་
ཆགས། ། འཆོས་ལྷ་དཀོན་པ་ལྷ་ཡིས་ཞུ་བ་བྱས། ། ཕུ་གུད་ཅོ་མཁར་བཙན་
པའི་མཁར་ ལ་ བསྟེན། ། ཁུ་ གཉགས་ གཉིས་ཀྱིས་ མ་ ཕྱར་བྱས་ནས་སུ། །
འཆོས་སུ་རྗེ་དཔོན་ཚན་གཅིག་ཆགས་སོ་སྐད། ཅེས་སོགས་ནས། དེ་ལྟར་རྗེ་
106



དཔོན་རྗེ་ཚན་རྣམ་པ་དགུ། ཆོས་འཁོར་རྐྱེན་དུ་རྗེ་ལྷ་གཅིག་དང་བཅུ། ། ལྷ་
ཡིས་ཞུ་བ་བྱས་ནས་ཆགས་པ་ཡིན། ། ཞེས་གསུངས་པ་སོགས་བོད་ཀྱི་ལོ་རྒྱུས་
ཡིག་ལམ་དུ་ཁེང་ལོག་འབྱུང་རྐྱེན་གྱི་གཏམ་རྒྱུད་ཅི་རིགས་ཡོད་ པའི་ནང་དུ་
འགའ་ཤས་ནི་ཕར་བལྟས་ན་ལྷ་སྒྲུང་ལྟ་བུ་སྣང་ཡོད། འོན་ཀྱང་གནད་དོན་དེ་
དག་ལ་ཞིབ་ཏུ་བསམས་ན་ལོ་རྒྱུས་ཀྱི་དངོས་དོན་མཚོན་ཐུབ་སྟེ་ཁེང་ལོག་འབྱུང་
རྐྱེན་སྐོར་དང་། ཁེང་ལོག་བྱེད་པར་འཛོམ་དགོས་པའི་གྲུབ་ཆ་སྐོར། ཡུལ་
ཚན་སོ་སོའི་ཁེང་ལོག་གི་ཞིབ་ཕྲའི་གནས་ཚུལ་ལས་ཁེང་ལོག་གི་དཔེ་བྱ་ལ་བྱས་
པ་ནི་སྐབས་དེའི་དབང་བསྒྱུར་མཁན་ཆེ་གེ་མོ་རྗེས་འབྲངས་དང་བཅས་པས་
འབངས་མི་སེར་ལ་གཉའ་མནོན་བཤུག་བཞོག་ཚད་མེད་བཏང་བར་བཟོད་
དཀའ་བའི་གནས་ཚུལ་འོག་འབངས་མི་སེར་དག་གིས་ སྟོབས་ཤུགས་གཅིག་
སྒྲིལ་གྱི་སྒོ་ནས་མནར་གཅོད་དེ་དག་ལས་ཐར་ཆེད་ཁེང་ལོག་བྱས་པའི་དཔེ་
གསོན་ཉམས་ལྡན་པ་ཞིག་གིས་ཁེང་ལོག་ཡོང་བ་ལ་སྦྱར་ཆོག་ཅིང༌། དེ་ཡང་
དབས་ཁོ་བཞེར་ལེགས་སྟོང་གིས་ལག་དཔོན་བྱས་ཏེ་ཐོག་མར་མདོ་ཁམས་སྨད་
ནས་ཁེང་ལོག་བྱུང་བ་དེའི་གནས་ཚུལ་དབུས་གཙང་དུ་ཁྱབ་པ་དང་། དེ་ནས་
དབུ་རུར་འབྲོ་ སྦས་འཁྲུག་པར་བརྟེན་ནས་དབའས་ལོ་ ཕོ་ལོ་ཆུང་གིས་ལག་
དཔོན་བྱས་ཏེ་ཁེང་ལོག་བྱས་པ་འདི་གཉིས་ནི་འོད་སྲུང་བཙན་པོའི་ཁྲི་ལ་འཁོད་
པའི་ཆབ་སྲིད་མངའ་ཐང་ལ་ཡུམ་བརྟན་ཕྱོགས་ཀྱིས་རྩོད་པའི་གནས་ཚུལ་དང་
འབྲེལ་བ་དམ་ཟབ་ཡོད། དེའི་རྒྱུ་མཚན་ཡང་། འབྲོ་སྦས་འཁྱུག་པ་ནི་དོན་དུ་
དབའས་སམ་སྦས་ནི་བཙན་པོ་འོད་སྲུང་གི་བློན་པོ་དང༌། འབྲོ་ནི་བཙན་པོ་
ཡུམ་བརྟན་གྱི་བློན་པོ་ཕྱོགས་གཉིས་ཕན་ཚུན་སོ་སོའི་བློན་ཆེན་གྲས་ཡིན་ཞིང་།
བཙན་པོ་འོད་སྲུང་དང་ཡུམ་བརྟན་བར་གྱི་འགལ་ཟླ་དང་། བློན་པོ་འབྲོ་སྦས་
འཁྲུག་པའི་རྗེས་སུ་རིམ་གྱི་དབུ་རུ་སོགས་བོད་ཀྱི་ཡུལ་གྲུ་ཀུན་ཏུ་ཁེང་ལོག་བྱུང་
107



སྟེ་གཙང་ལྷ་བུ་དར་ལྷ་ཡིས་ཞུ་བ་བྱས་ལུགས་སྐོར་ཡང་བཙན་པོ་གཉིས་པོའི་
ཕྱོགས་ཁག་འཁྲུག་སྟེ་འོད་སྲུང་གི་སྲས་དཔལ་འཁོར་བཙན་གྱི་སྐབས་རང་གི་
སྟོབས་ཤུགས་དབུས་ཁུལ་གནས་མ་ ཐུབ་པ་གཙང་ཕྱོགས་སུ་སྤོས་རྗེས་མངའ་
ཐང་ཅུང་རྒྱས་ཏེ་གྲོམ་པ་ལྷ་རྩེའི་བྲག་ལ་ཕོ་བྲང་དང༌། སྒྲོལ་གྱི་སྨན་ལུང་ལ་
སོགས་པའི་གཙུག་ལག་ཁང་བཞེངས་པ་བཅས་དཔོན་མངའ་ཐང་རྒྱས་ཆེད་མི་
སེར་གནས་སྤོའི་གནས་ཚུལ་ཚབས་ཆེ་ཙམ་བྱུང་བའི་མཐར་སྟག་རྩེ་སྙགས་ཀྱིས་
དཔལ་འཁོར་བཙན་གྲོམ་པ་ལྷ་རྩེར་བཀྲོངས་ཏེ་དཔལ་འཁོར་གྱི་སྲས་གཉིས་
གནས་འདིར་གཞིས་ཆགས་མ་ཐུབ་པར་མངའ་རིས་ལ་ཕེབས་དགོས་བྱུང་བ་
ཡིན། ཁ་རག་ཁྱུང་བཙུན་ཞེས་པ་ལ་སོགས་པས་གཞུ་སྙེ་མོ་རུ་འབྲང་མཁར་བྱེ་
བཙན་ལ་བཙན་མཁར་བྱས་ཤིང༌། མྱང་དང་སྣང་གི་རུས་རྒྱུད་ཀྱིས་དཔོན་བྱས་
པའི་རྗེ་དཔོན་ཚན་པ་གཅིག འཕན་པོ་ཟྭ་དམ་དུ་བཙན་མཁར་བྱས་ ཤིང༌།
སྒྲོ་དང་རྨ་ཡི་རུས་རྒྱུད་ཀྱིས་དཔོན་བྱས་པའི་རྗེ་དཔོན་ཚན་པ་གཅིག ཡར་ལུང་
སྟོད་དུ་སྣ་མོ་ཡར་རྩེ་མར་གཉིས་ལ་བཙན་མཁར་བྱས་ ཤིང༌། མཆིམས་དང་
སྙགས་ཀྱི་རུས་རྒྱུད་ཀྱིས་དཔོན་བྱས་ པའི་ རྗེ་དཔོན་ཚན་ པ་ གཅིག ལྷོ་བྲག་
གཏམ་ཤུལ་ དུ་བྱ་ཚང་གུང་སྣང་ལ་བཙན་མཁར་བྱས་ཤིང༌། སྙི་བ་ ཤུད་པུ་
གཉིས་ཀྱི་རུས་རྒྱུད་ཀྱིས་དཔོན་བྱས་པའི་རྗེ་དཔོན་ཚན་པ་གཅིག འཕྱང་རྒྱས་
ཕྱོགས་སུ་ཁུ་གུད་ཅོ་གར་ལ་བཙན་མཁར་བྱས་ཤིང་། ཞུ་དང་སྙགས་ཀྱི་རུས་
རྒྱུད་ཀྱིས་དཔོན་བྱས་པའི་རྗེ་དཔོན་ཚན་པ་གཅིག་སོགས་རྗེ་དཔོན་ཚན་པ་དགུ་
ཆགས་པ་བཅས་ཁེང་ལོག་རྒྱ་ཆེར་འགྲོ་བ་དང་དུས་མཚུངས་རྗེ་དཔོན་ཚན་པའི་
བར་གསར་དུ་བྱུང་བའི་འགལ་བ་ཡང་ཇེ་ཆེར་ཕྱིན་ཏེ་གང་སར་དུས་བདེ་ལྷིང་
འཇགས་མེད་པའི་གནས་ཚུལ་ཞིག་བྱུང་སྟེ། ཆོས་ཁྲིམས་དང་། རྒྱལ་ཁྲིམས་
བཤིག་པ་དང༌། ཉམས་པ་ལ་ཚེ་འདིར་ཡང་ཆོས་ཀྱི་ཉེས་པ་ཐོག་ཏུ་འབབ་པའི་
108



ཚུལ་ཤེས་ནས། མཐོ་དམན་ཚང་མས་དགེ་བཅུ་ གཞིར་བཟུང་བའི་མི་ཆོས་
གཙང་མ་བཅུ་དྲུག་བརྩི་བའི་ཡ་རབས་ཀྱི་ངང་ཚུལ་དང་དུ་བླང་བར་བྱའོ། །
ཁེང་ལོག་ལ་བརྟེན་ནས་སྐབས་དེར་བོད་ཀྱི་སྤྱི་ཚོགས་ཐོག་ཕན་གནོད་ཀྱི་
འབྲས་བུ་ལས་ཕན་པའི་སྐོར་ལ། བཙན་པོ་གླང་དར་ནས་བཟུང་བོད་ཀྱི་མང་
ཚོགས་ལ་དཀའ་ངལ་ཚད་མེད་བྱུང་བ་ཁེང་ལོག་བྱས་པས་དབང་བསྒྱུར་གྲལ་
རིམ་པ་ཚོས་མང་ཚོགས་ཀྱི་འཚོ་གནས་ལ་ཐུགས་བསམ་མི་བྱ་ཐབས་མེད་ལ་ཐུག་
པ་དེས་སྤྱི་ཚོགས་བདེ་འཇགས་མེད་པ་དང་ཞིང་འབྲོག་ཐོན་སྐྱེད་ལམ་ལྷོངས་
མེད་པའི་གནས་ཚུལ་འོག་རེ་ཞིག་མང་ཚོགས་ཀྱི་འཚོ་བ་ལ་ཕན་བ་བྱུང་ཞིང་།
བྲན་གཡོག་ལམ་ལུགས་གྱི་དབང་བཙན་དང་རུས་རྒྱུད་ཚན་པའི་སྡོམ་ཁྲིམས་
ཐོར་ཞིག་ཏུ་སོང་བས་མི་མང་ཕལ་ཆེ་བར་རང་རང་གི་འཚོ་ཐབས་དང་ཆོས་
དོན་སོགས་ལ་གང་དགར་ འགྲོ་ སྡོད་བྱེད་ པ་ སོགས་ རང་དབང་ཐོབ་པ་དང༌།
མངའ་བདག་ཁྲི་རལ་བ་ཅན་ཡན་བཙན་པོ་ཡབ་མེས་དག་གིས་གསར་གཏོད་
མཛད་པའི་རིག་གཞུང་འཕེལ་རྒྱས་འགྲོ་བའི་བྱ་བ་རྣམས་བར་སྐབས་མཚམས་
ཆད་དེ་ སྒོ་ བརྒྱབ་ པའི་ གནས་ཚུལ་དེ་ མཇུག་ སྒྲིལ་ཏེ་བཙན་པོ་ཡབ་མེས་ཀྱི་
དགོངས་པ་སྔར་བཞིན་དོན་ཐོག་འཁྱོལ་བ་དང༌། སྔར་བས་འཕེལ་རྒྱས་སོང་
བས་རྒྱ་གར་དང༌། ལི་ཡུལ་སོགས་ནས་མཁས་མཆོག་རབ་ཏུ་མང་པོ་བོད་དུ་
ཕེབས་ནས་མཛད་རྗེས་རླབས་པོ་ཆེ་བཞག་པ་དང་། བོད་རང་གི་ཡུལ་ནས་
སྐྱེས་མཆོག་དམ་པ་དུ་མ་རྒྱ་གར་སོགས་ཡུལ་གཞན་དུ་འགྲིམ་ནས་བོད་མི་རིགས་
ཀྱི་རིག་གནས་དང་སངས་རྒྱས་ཆོས་ལུགས་གྲུབ་མཐའ་ཁག་མང་འཕེལ་བ་དང་།
བོད་ཁམས་ཡོངས་སུ་ཞིང་འབྲོག་ཐོན་སྐྱེད་ལ་གོང་འཕེལ་ཆེ་ཙམ་བྱུང་བ་དང་
ཆབས་གཅིག་ས་གནས་ཀྱི་ཚོང་ལས་བཟོ་ལས་ལག་རྩལ་དར་བ་བཅས་དཔལ་
འབྱོར་གྱི་གནས་ཚུལ་ལེགས་པའི་ཕྱོགས་འགྲོ་བ་སོགས་ཕན་པའི་འབྲས་བུ་དང༌
109



ཞོར་དུ་གནོད་འཚེ་ཡང་རབ་རིམ་དུ་མ་འབྱུང་སྲིད་པས། དབུས་གཙང་དུ་ཁེང་
ལོག་བྱུང་ བ་དེས་ བོད་ ཁམས་ སིལ་བུར་ ཁ་ འཐོར་དགུ་འཐོར་ གྱུར་ བ་ དང་།
རང་བྱུང་གི་གནོད་འཚེ་ལ་འགོག་ཤུགས་ནུས་མེད་གྱུར་བ་དང༌། རིག་རྫས་
དངོས་པོ་ལ་གཏོར་བཤིག་ཚབས་ཆེན་བྱུང་བ་བཅས་མི་རིགས་གང་ཞིག་ཁེང་
ལོག་བྱུང་བ་བཞིན་ཕྱོགས་གཅིག་ནས་ཡར་ཐོན་དང་རྒྱལ་ཁ་ཆེ་རུ་ ཐོབ་ཡོད་
ཀྱང་། ཕྱོགས་གཞན་ཞིག་ནས་གོང་སྨོས་བཞིན་གནོད་སྐྱོན་དུ་མ་བྱུང་བའོ། །
གསུམ། བོད་ཁམས་སིལ་བུར་འཐོར་ནས་བཙན་པོ་
རྣམ་གཉིས་ཀྱི་གདུང་རྒྱུད་སྐོར་བཤད་པ།
དེ་ཡང་བོད་ཀྱི་བཙན་པོ་དར་མ་བཀྲོངས་རྗེས་སུ་བཙུན་མོ་ཆེན་ཆུན་
གཉིས་ལ་སྔ་གཞུག་ ཏུ་སྲས་རེ་འཁྲུངས་པའི་སྲས་ཆེ་བ་འོད་སྲུང་ནི། སྤྱི་ལོ་
༨༩ ༢ པའི་ཆུ་ཁྱི་ལོར་ཡབ་དར་མ་འུ་དུམ་བཙན་པོ་དང༌། ཡུམ་ཚེ་སྤོང་བཟའ་
གཉིས་ཀྱི་སྲས་སུ་སྐུ་བལྟམས། སྐྱེས་མ་ཐག་པའི་བྱིས་པ་དེ་རྒྱལ་སྲིད་ཀྱི་ཁྲི་ལ་
མངའ་གསོལ་ ཡང་། སྐབས་དེར་བོད་ཀྱི་ནང་བློན་རྣམས་ཀྱི་དབང་ཤུགས་
ཕྱོགས་གཉིས་སུ་གྱེས་ཡོད་སྟབས། ཡུན་རིང་མ་འགོར་བར་བཙུན་མོ་ཆེ་བར་
སྲས་ཡུམ་བརྟན་འཁྲུངས་པ་དེ་དང་ཁོང་གཉིས་རྒྱལ་སྲིད་ལ་གང་འགོད་ཁ་མ་
འཆམས་པའི་རྩོད་པ་བྱུང་སྟེ་འོད་སྲུང་ཕྱོགས་ཀྱིས་གཡོ་རུ་དང་། ཡུམ་བརྟན་
ཕྱོགས་ཀྱིས་དབུ་རུ་བདག་ཏུ་བཟུང་ནས་དབུ་གཡོ་གཉིས་ཕན་ཚུན་འཁྲུག་རྩོད་
བྱས་པའི་ཚུལ་རྣམས་གོང་དུ་རགས་ཙམ་བཤད་ཟིན་པས་འདིར་བསྐྱར་ཟློས་ཀྱི་
དགོས་གལ་ཆུང་བས་བཀོད་མེད་ཅིང༌། མངའ་བདག་འོད་སྲུང་དགུང་ལོ་ཞེ་
བཞི་པའི་ཤིང་སྦྲུལ་ལོར་སྐུ་གཤེགས་སོ། ། ད་ནི་བཙན་པོའི་གདུང་རྒྱུད་རྣམ་
གཉིས་ཀྱི་རྗེས་རབས་ལོ་རྒྱུས་གཙོ་བོར་བྱས་ཏེ་བརྗོད་པ་ལ། ཡབ་འོད་སྲུང་
110



དང་ཡུམ་ ཅོག་ རོ་ བཟའ་ རྒྱལ་ མོ་ གཉིས་ཀྱི་སྲས་ སུ་ དཔལ་ འཁོར་ བཙན་ སྐུ་
བལྟམས་ཏེ་དགུང་ལོ་སོ་གཅིག་ཐོག་གྲོམ་པ་ལྷ་རྩེ་རུ་སྟག་རྩེ་སྙགས་ཀྱིས་བཀྲོངས་
པར་ཡང་ཆོས་འབྱུང་མཁས་པའི་དགའ་སྟོན་ལས། མངའ་བདག་འོད་སྲུང་
སྲས་པོ་ དཔལ་འཁོར་བཙན། ལྷ་ ཁང་ འགའ་ བཞེངས་ སྟག་ ཚེ་ སྙགས་ ཀྱིས་
བཀྲོངས་ཞེས་འཁོད་པ་ལྟར་ཁོང་གིས་ཡབ་སྐུ་གཤེགས་རྗེས་གཙང་གི་གྲོམ་པ་ལྷ་
རྩེར་གཤེགས་རྫོང་ཆོས་འཁོར་རྒྱ་ཆེར་བསྒྲུབས་པ་དང་དུས་མཚུངས་སུ་རྒྱལ་
རྒྱུད་ཀྱི་ཁྲི་ལ་འཁོད་ཅིང་། བློན་གྱི་གཙོ་བོ་འབྲོ་ཙུག་སྒྲ་ལྷ་སྣང་དང་། ཅང་འ་
ཕོ་གཉིས་ཀྱིས་བྱས་ཏེ་མེས་པོའི་སྤྱོད་པ་ལ་དམོད་པ་དང༌། ཆོས་ལ་རབ་ཏུ་གུས་
པའི་སྒོ་ནས་ གྲོམ་པ་ ལྷ་རྩེའི་བྲག་ལ་ཕོ་བྲང་བཞེངས་ཏེ་སྲིད་ཀྱི་བྱ་བ་མཛད།
སྒྲོལ་ཕུའི་སྨན་ལུང་ལ་སོགས་པའི་ལྷ་ཁང་བརྒྱད་བཞེངས། འབུམ་ལ་སོགས་པ་
གསུང་རབ་ཀྱང་མང་དུ་བཞེངས་ཤིང་བོད་དུ་རབ་ཏུ་བྱུང་བ་སོགས་ལས་ཀྱི་ཆོ་
ག་དང་། ཀློག་པ་ཐོས་བསམ་གྱི་འགོ་ཚུགས་པས་བསྟན་པ་ཕྱི་དར་དབུ་བརྙེས་
ནས་མཐར་དགུང་ལོ་སོ་གཅིག་ཐོག་གྲོམ་པ་ལྷ་རྩེར་སྟག་རྩེ་སྙགས་ཀྱིས་དཔལ་
འཁོར་བཙན་གྱིས་སྔར་གཡོ་རུར་དབང་བསྒྱུར་གནང་ སྐབས་ རང་གི་ སྟོབས་
ཤུགས་དང་། སྲིད་དབང་བརྟན་སྲུང་ཡོང་ཆེད་གཡོ་རུའི་ཁོངས་ནས་རང་གི་
བཀོད་དབང་ལ་མི་གནས་པའི་སྟག་རྩེ་སྙགས་ཀྱི་རུས་ཚོ་འབངས་མི་སྐོར་ཞིག་
བཙན་ཤེད་ཀྱིས་གཙང་སྟོད་ཁུལ་རྒྱང་འབུད་ལྟ་བུར་གནས་སྤོ་བྱེད་བཅུག་པར་
དེའི་ རྗེས་ སུ་ འཁོན་ལན་ ཀླན་ ཆེད་ སྟག་ རྩེ་ སྙགས་ ཀྱིས་ གྱེན་ལོག་ བྱས་ ནས་
བཀྲོངས་སོ། ། དཔལ་འཁོར་བཙན་ལ་བཙུན་མོ་ཆེ་ཆུང་གཉིས་ཡོད་པ་ལས་
ཆུན་མ་མཆིམས་བཟའ་བཙུན་ནེ་ལ་སྲས་ཁྲི་བཀྲ་ཤིས་བརྩེགས་པ་དཔལ་དང་།
བཙུན་མོ་ཆེན་མ་སྣ་ནམ་བཟའ་ལེགས་བཙུན་ལ་སྐྱིད་ལྡེ་ཉི་མ་མགོན་གཉིས་
འཁྲུངས་པ་ལས། གཅེན་ཁྲི་བཀྲ་ཤིས་བརྩེགས་པ་སྐུ་ནར་སོན་རྗེས་ཁོང་གི་
111



མངའ་གཞིས་ཕལ་ཆེར་ཡུམ་བརྟན་ཕྱོགས་ཀྱི་ཕྲོགས་པས་གཙང་དུ་ཕེབས་ཏེ་
ཉང་སྟོད་རྒྱལ་མཁར་རྩེ་བཟུང་། བཙུན་མོ་ཅོག་རོང་བཟའ་མགོན་དཔལ་ཁབ་
ཏུ་བཞེས་པར་སྲས་དཔལ་ལྡེ་དང༌། འོད་ལྡེ། སྐྱིད་ལྡེ་བཅས་ཡབ་མཆེད་སོ་
སོར་གྱེས་ནས་ལྡེ་གསུམ་པོ་གྲོམ་པ་ལྷ་རྩེར་གདན་ཕབ་སྟེ་གཙང་ཕྱོགས་ལ་མངའ་
མཛད་པས་སྨད་ཀྱི་ལྡེ་གསུམ་དུ་གྲགས་པ་རིམ་བཞིན་འཁྲུངས། དེ་ལས་ཐོག་
མར་སྲས་ཆེ་བ་དཔལ་ལྡེའི་རྒྱུད་ཀྱིས་ལྷ་རྩེའི་ནས་ཟམ་སྔོན་མོ་དང་། གླིང་བུའི་
ཤ་ཟམ་དམར་མོ། མང་ཡུལ་གྱི་གསེར་ཟམ་སེར་པོ་བཅས་ཟམ་པ་གསུམ་དབང་
མཛད་པ་དང༌། བུ་འབྲིང་བ་འོད་ལྡེའི་རྒྱུད་ཀྱིས་དྲིན་དང་གཉའ་ནས་རྫས་ཀྱི་
སྒོ་དང༌། བུད་མཁར་ ཤིང་གི་སྒོ། ཟར་ སྟག་སྣ་རྩོད་ཀྱི་སྒོ་བཅས་ གསུམ་ལ་
དབང་མཛད་པ། བུ་ཆུང་བ་སྐྱིད་ལྡེའི་རྒྱུད་ཀྱིས་བྱང་གཡུ་མཚོ་སྔོན་མོ་ཚྭའི་
མཛོད་དང་། བྱང་ཁ་སྣ་བརྒྱད་ ཤའི་མཛོད། གུ་ལང་གོ་པོ་གསེར་གྱི་མཛོད་
བཅས་ལ་དབང་མཛད་པ་ལས་སྲས་གསུམ་པོའི་གདུང་རྒྱུད་དག་ལ་ཁག་ཕྱེ་ནས་
ཞུས་ན། དང་པོ་སྲས་ཆེ་བ་དཔལ་ལྡེས་ཅོག་རོ་བཟའ་འབའ་རེ་ཁབ་ཏུ་བཞེས་
པར་སྲས་ གཅེན་འོད་ཟེར་ལྡེ་དང་། གཅུང་དྷརྨ་ཙཀྲ་གཉིས་འཁྲུངས་ ཤིང་།
གཅེན་འོད་ཟེར་ལྡེ་མངའ་རིས་སྨད་མང་ཡུལ་གུང་ཐང་དུ་ཕེབས་ཏེ་ཐང་སྟོད་ཐོ་
ལེ་ཞེས་པར་གདན་ཕབ་ནས་སྐུ་མཁར་བརྩིགས་ཤིང༌། མེས་པོ་སྟོད་ཀྱི་ཁྲི་རྗེ་
དང༌། ཞང་ བརྗིད་ ལྡན་ རིང་ མོ་ རྣམ་ གཉིས་ ཀྱིས་ བློན་ པོ་ བྱས་ ཏེ་ ཆབ་ སྲིད་
བསྐྱངས་པ་དེ་ནས་གུང་ཐང་གི་རྒྱལ་རབས་བྱུང་། འོད་ཟེར་ལྡེའི་སྲས་དབང་
ཡོན་དང་། གཅུང་དྷརྨ་ཙཀྲའི་རྒྱུད་པ་ནི་ལྷ་རྩེ་བ། གླ་ལུང་རྩེད་སྐོར་བ། ཀླུ་
རྒྱལ་བ་སྤྱི་པ་རྣམས་ཡིན་པར་གྲགས། དབང་པོའི་ལྡེའི་སྲས་དུང་དཀར་ལྡེ་
འཁྲུངས། དུང་དཀར་ལྡེའི་སྲས་བཙན་ལྡེ་འཁྲུངས། བཙན་ལྡེ་ལ་སྲས་གསུམ་
སྟེ། གཅེན་ལྷ་མཆོག་ལྡེ། བར་བ་དཀོན་མཆོག་ལྡེ། གཅུང་འོད་ལྡེ་བཅས་
112



རིམ་པ་བྱུང་བ་དེ་དག་གི་སྐུ་རིང་ལ་མངའ་ཐང་སྔར་དང་མི་འདྲ་བའི་ཡར་རྒྱས་
ཕུན་སུམ་ཚོགས་པར་སོང་ཞིང་། གཤོངས་དབུས་ནུབ་རི་སྟེང་པོ་ཆེ་དར་ཡོལ་
བྲེས་པ་ལྟ་བུར་ཕོ་བྲང་ཕྱི་ང་ཁབ་གོང་དུ་གྲགས་པ་སྐུ་མཁར་ལྕགས་རི་འོབ་དང་
བཅས་བྱས་ཤིང་། འདི་དག་སྐུ་དུས་རྗེ་བཙུན་མི་ལ་རས་པ་ཡང་སྲིད་པ་འཇིག་
རྟེན་གྱི་མཛད་པ་ལས་ཡོལ་ཏེ་མཆོག་དང་ཐུན་མིན་གྱི་དངོས་གྲུབ་བརྙེས་ཏེ་ཟ་
འོག་ཕུག་ཏུ་ཕེབས་པ་དང་དུས་མཚུངས་པས་ཕལ་ཆེར་སྤྱི་ལོའི་དུས་རབས་བཅུ་
གཅིག་པའི་མཇུག་ཙམ་ཡིན་པར་གྲགས། གཅུང་འོད་ལྡེའི་སྲས་དབང་ཕྱུག་ལྡེ་
འཁྲུངས། དེའི་སྲས་སྐྱོབ་པ་ལྡེ་འཁྲུངས། དེར་སྲས་མོ་གསུམ་དང༌། སྲས་
མགོན་པོ་ལྡེའམ་དཔུང་དམར་ཞེས་པའི་སྐུ་དུས་སུ་བོན་གྱི་དམག་དྲངས་པ་དང་
ཕན་ཚུན་འ ཐབ་པས་མ་ཐུབ་ པར་མགོན་པོ་ལྡེ་སྐྱིད་གྲོང་དུ་བྲོས་ཕེབས་པ་ས་
མཚམས་ནས་ ཕ་རོལ་པོས་བཟུང་སྟེ་བཀྲོངས་ཤིང་དབུ་བཅད་ནས་ཁྱེར་བའི་
ཁྲག་ཐིག་ཟག་པའི་ས་ལ་མཆོད་རྟེན་ཆུང་ཆུང་རེ་རེའང་བཞེངས་པར་གྲགས་
སོ། ། སྲས་མགོན་པོ་སྡེ་རང་གི་བཙུན་མོ་དངོས་ལ་སྲས་མེད་ཅིང་། ར་ལའི་
བཙུན་མ་བྱང་ཆུབ་འདྲེན་ཞེས་པ་དང་ལུས་འབྲེལ་བྱས་པར་སྲས་བཙུན་པ་ལྡེ་
ཞེས་སྐུ་འཁྲུངས་སོ། ། འདི་ཉིད་ཡབ་འདས་པའི་ལོ་དེར་འཁྲུངས་ནས་རྒྱལ་
སར་མ་འཁོད་ བར་ དུ་ རྒྱལ་སྲིད་ཀྱི་བྱ་བ་རྣམས་ནེ་ནེ་ཆུང་ཤོས་ བཙུན་མར་
བཞུགས་པ་ལྷ་རིན་ཆེན་མཚོ་ཞེས་པས་བྱེད་ཅིང་། ཁོ་མོ་ནི་དགྲ་གཉེན་ལ་ངར་
ཐོན་ཞིང་བློ་གྲོས་ཀྱི་དཔལ་དང་ལྡན་པ་ཞིག་ཡིན་ཕྱིར་མོན་གྱི་ཡེ་ཚོའི་ཕྱོགས་སུ་
དམག་དྲངས་ཏེ་དགྲ་ཤ་བླན་པས་ཕ་རོལ་དམག་མི་མང་དུ་བསད། དེའི་སྡིག་
སྦྱོང་ལ་ལྷ་ཁང་དང་མཆོད་རྟེན་ཕྲ་མོ་མང་དུ་བཞེངས། ཆོས་མཁར་དུ་རྒྱུད་
བརྟག་གཉིས། འོམ་ཕུག་ཏུ་རྒྱུད་གསང་སྙིང་བཤད་གྲྭ་བཙུགས། ཚེ་སྨད་དུ་
ཐུགས་དམ་ལ་རྩེ་གཅིག་ཏུ་གཞོལ་བ་ སོགས་བུད་མེད་གཅིག་ལ་ཡ་ རབས་ཀྱི་
113



དཔེར་འོས་པ་བྱུང་། ནེ་ནེ་ལྷ་རིན་མཚོས་ཚ་མོ་ཉི་མ་འབུམ་དགུང་ན་ཕྲ་ཡང༌།
ས་པཎ་ཁུ་དབོན་རྣམས་ཧོར་གྱི་རྒྱལ་པོའི་མཆོད་གནས་སུ་གྱུར་པ་སྟོབས་དང་
ནུས་མཐུ་ཆེ་བ་བཅས་སྐབས་སུ་བབས་པར་དགོངས་ནས། རང་གི་ཚ་བོ་བཙུན་
པ་ལྡེར་གཉེན་དཔོན་ཞིག་བཙལ་དགོས་སྙམ་པ་དེས་མཚམས་སྦྱར་ནས་ཁབ་ཏུ་
བཞུགས་པར་བྱས་ཏེ། བཙུན་པ་ལྡེ་དང་ཉི་མ་འབུམ་གཉིས་ཀྱི་སྲས་སུ་ཁྲི་རྒྱལ་
འབུམ་ལྡེ་མགོན་འཁྲུངས། རྗེ་འདི་ཉིད་དགུང་ལོ་དགུ་པའི་ཐོག་འགྲོ་མགོན་
ཆོས་རྒྱལ་འཕགས་པ་ཧོར་གྱི་རྒྱལ་པོའི་ཏི་ཤྲིར་གྱུར་ཏེ་བོད་ཆོལ་ཁ་གསུམ་དབང་
བསྒྱུར་བའི་ལུང་དང་བཅས་ ས་སྐྱར་ཕེབས་སྐབས་ཡུམ་སྲས་གཉིས་ ཀས་ ཕྱག་
རྟེན་བཟང་པོ་དང་བཅས་མཇལ་དུ་ཕེབས་ཤིང་། དེའི་སྐབས་འགྲོ་མགོན་ཆོས་
རྒྱལ་འཕགས་པས་ཚ་བོ་འབུམ་ལྡེ་མགོན་ལ་སྐབས་སུ་བབས་པའི་དབང་བྱིན་
རླབས་དང༌། དངོས་པོའི་གནང་སྐྱེས་གྱ་ནོམ་པ། དེ་བཞིན་ལུགས་གཉིས་ཀྱི་
བསླབ་བྱ་བདུད་རྩི་ལྟ་བུ་བསྩལ་བ་དང༌། ལྕམ་གྱི་རྫོང་སུ་ཆགས་པའི་ཕ་གཞིས་
དུད་ཆེན་བརྒྱ་སྟེ་དོན་དུ་སྟོང་འཁོར་གནང་ནས། ཡར་འབྱོན་ཁར་སྐུ་ཚ་གཞོན་
ནུ་འདི་ལ་ལོ་གསུམ་མ་སྨྱོས་ན་གྲགས་པའི་གཏམ་མི་ཐོབ་ཅེས་པ་ཡིན་པས་ཁྱེད་
ཀྱི་ཡིད་ལ་ཇི་ལྟར་འདོད་པ་དེ་ལྟར་བྱོས་ཤིག་ཅེས་བཀའ་ཤེད་བསྐུར་དུ་བསྩལ།
རྒྱབ་གཉེར་དཔོན་ཆེན་ ཤཱཀྱ་བཟང་པོའི་དཔུང་དང་བཅས་པ་མངགས་ནས་
ཡུམ་སྲས་མངའ་རིས་གུང་ཐང་དུ་ཕེབས། སྐབས་དེར་གུང་ཐང་སྒོ་བཞི་ཞེས་
བན་དེ་དབང་ཤེད་ཤིན་ཏུ་ཆེ་བས་སྔར་མངའ་དབང་དུ་མ་བསྡུས་པ་དེ་རྣམས་
ཐོག་མར་ཞི་དྲག་གི་ཐབས་ཤེས་ལ་བརྟེན་ནས་དབང་དུ་བསྡུས་ཏེ་མངའ་འོག་སྡེ་
ཚན་མིང་དུ་བརྒྱ་ཚོ་ཞེས་འབོད་ཀྱང་དོན་དུ་སྟོང་ཚོར་སྒྲིལ་བ་བཅུ་གསུམ་དུ་
གཏན་ལ་ཕབ་པ་སྟེ། གུང་ཐང༌། སྐྱིད་གྲོང༌། ནུབ་རི། མ་ཞང་རྒྱ་ཚང་པ་
དང་བཞི་ནི་རྩ་བའི་མི་སྡེ་རྣམ་བཞིར་འབོད་པ་དང་། གློ་སྟོད། གློ་སྨད། དོལ་
114



གྲུ། བཟང༌ རྒྱུད་ བཞིར་ རལ་ གྱིས་ བཅད་ པའི་ སྡེ་ བཞི་ རུ་ འབོད་ པ་ དང་།
གཉེན་དང༌། དངུལ། ཕ་རི་མཚོ་འཁོར། གཙང་པོ་བཟང་ཚ་བ་བཞི་ལ་གུས་
པས་བཏུད་པའི་མི་སྡེ་བཞིར་འབོད་པ་བཅས་བརྒྱ་སྐོར་བཅུ་གཉིས་ཁར། ལྕམ་
གྱི་རྫོངས་ལ་བྱུང་བ་ ཕ་གཞིས་ཆགས་ཀྱི་བརྒྱ་ སྐོར་ བཅས་ པ་ ཡིན། དེ་ནས་
འཕྲལ་ཡུན་གྱི་དགོས་པ་དུ་མའི་ཆེད་དུ་མོ་རྡོ་ཐང་ཞེས་པའི་ས་དེར་རིན་པོ་ཆེ་
དང་དངུལ་གྱི་ཌམ་ག་དར་ཡུག་ལ་སོགས་རིན་དུ་ཕུལ་ཏེ་ཡུལ་སྡེ་བརྒྱ་ཚོ་བཅུ་
གསུམ་བསྐུལ་ནས་རྒྱལ་པོའི་ཁབ་བཀྲ་ཤིས་ཁྱུང་རྫོང་དཀར་པོ་བཙུན་མོའི་སླས་
ཁང་ལྕགས་རི་དང་བཅས་པ་ལེགས་བསྐྲུན་མཛད་པ་དང་། ཡབ་ཡུམ་སོགས་
འགྲོ་བ་སེམས་ཅན་རྣམས་ཀྱི་དགེ་རྩར་བཀོད་པས་ཁྱད་དུ་འཕགས་པའི་བཀྲ་
ཤིས་སྒོ་མང་གི་གཙུག་ལག་ཁང་དང་མདོ་ཁྱམས་གཙུག་ལག་ཁང་དང་། དེའི་
ནང་དུ་སྐུ་གསུང་ཐུགས་རྟེན་མང་པོ་གསར་བཞེངས་མཛད་པ་བཅས་མངའ་
བདག་འདི་ཉིད་ནི་གུང་ཐང་བཙན་པོའི་གདུང་རབས་གྱེས་ཚུན་བྱུང་བའི་རྣམ་
པར་དགེ་བའི་ཆོས་དང་འཇིག་རྟེན་ཕྱོགས་ཀྱི་ཆབ་སྲིད། མངའ་ཐང་གང་ཐད་
གཞན་གྱིས་འགྲན་ཟླ་དབེན་ པའི་ ཕྱག་ རྗེས་ ཅན་ཞིག་གྱུར། ཁོང་གིས་ སེ་མ་
འབུམ་སྐྱོང་རྒྱལ་མོ་ཁབ་ཏུ་བཞེས་པར་སྲས་ཁྲི་རིན་ཆེན་བཟང་པོ་དང༌། ཁྲི་ལྡེ་
འབུམ། བསམ་ལྡེ་གསུམ་རིམ་པར་འཁྲུངས་པ་ལས། སྲས་ཆེ་བ་ཁྲི་རིན་ཆེན་
བཟང་པོས་ཡོན་ཏན་དུ་མའི་བཀོད་པའི་སངས་རྒྱས་ཀྱི་སྐུ་བརྙན་མི་ཚད་རིན་པོ་
ཆེའི་ཕྲ་རྒྱན་དུ་མས་མཛེས་པ་གསར་དུ་བསྐྲུན་པ་སོགས་རྣམ་དཀར་ལ་ཐུགས་
གཞོལ་བའི་མཛད་པ་ཅི་རིགས་གནང་ཞིང་། རྗེས་སུ་ཧོར་གྱི་རྒྱལ་པོའི་ཕོ་བྲང་
དུ་ལུང་ལས་རྟགས་ཞུ་བར་བཞེད་དེ་སོག་པོའི་ཡུལ་དུ་ཕེབས་པ་དེར་སྐུ་གཤེགས།
གཞན་ཡང་ཁྲི་རིན་ཆེན་བཟང་པོ་སོག་ཡུལ་དུ་ཕེབས་སྐབས་ཐོག་མར་ས་སྐྱར་
ཕེབས་པའི་ཚེ་ཤར་པ་ཀུན་དགའ་རིན་ཆེན་གྱིས་ད་ལམ་ཁྱེད་ཡུལ་ཐག་རིང་དུ་
115



ཕེབས་སྐབས་སྐུ་ཚེར་བར་ཆད་ཡོང་ཉེན་ཡོད་ཕྱིར་གང་གི་གདུང་རྒྱུད་ཆད་ནས་
ཕངས་རྐྱེན་ཆེ་བས་ངའི་ཁྱིམ་བདག་མོ་འདི་ལ་སྲས་གཅིག་འཚོལ་ཞེས་མཚམས་
སྦྱར་བ་ལྟར་མ་གཅིག་ལྷ་མོ་འབུམ་དང་རྩེན་པས་རིང་མ་འགོར་བར་སྒྲོ་སྤངས་
སུ་སྲས་གཅིག་འཁྲུངས་པར་མཚན་ཆོས་སྐྱོང་ལྡེ་ཞེས་བཏགས། ཁྲི་རྒྱལ་འབུམ་
གྱི་སྲས་འབྲིང་པ་མངའ་བདག་ཁྲི་ལྡེ་འབུམ་ནི་སྙིང་སྟོབས་དང་བློ་གྲོས་ཕུན་སུམ་
ཚོགས་པས་རྒྱལ་སྲིད་ཀྱང་ཡུན་རིང་ཙམ་བསྐྱངས་ཤིང་། ཡབ་ཀྱི་དགོངས་པ་
རྫོགས་ཆེད་སངས་རྒྱས་ཤཱཀྱ་སེང་གེའི་སྐུ་བརྙན་གསར་བཞེངས་དང་ལོ་ཟླ་དུས་
ཀྱི་མཆོད་པའི་རྒྱུན་ཡང་བཙུགས། ཧོར་གྱི་རྒྱལ་པོའི་བཀའ་ལུང་བཞིན་རྗེ་བློན་
བརྒྱད་ཧོར་ཡུལ་ཕེབས་ཏེ་ཨོ་ལ་ཇར་རྒྱལ་པོ་ནས་མངའ་ཐང་ལ་དབང་བསྒྱུར་
བའི་མངའ་བདག་གི་གོ་གནས་དང༌། རིན་ཆེན་ལས་གྲུབ་པའི་ཐམ་ཀ་ཕྱི་ནང་
ཆ་ཚང་བ། རྒྱལ་ཐབས་མི་འགྱུར་གཡུང་དྲུང་རིན་པོ་ཆེས་སྤྲས་པའི་གསེར་ཡིག་
བཅས་བདག་རྐྱེན་ཆེན་པོ་ཐོབ་ནས་བོད་དུ་བདེ་བར་ལོག་ཅིང་ཁོང་དང་ཁོང་གི་
གཅུང་པོ་ལ་སྲས་ མི་མངའ་བས་ ཡར་ལམ་ས་སྐྱ་ནས་ གཅེན་ པོ་ ཁྲི་རིན་ཆེན་
བཟང་པོའི་སྲས་ཆོས་སྐྱོང་ལྡེ་ལ་བདག་རྐྱེན་མཛད་དེ་གུང་ཐང་དུ་ཕེབས་ སོ།།
ལྷ་སྲས་ཆོས་སྐྱོང་ལྡེ་དང་བཙུན་མོ་ས་སྐྱ་བདག་ཆེན་བཟང་པོ་དཔལ་བའི་སྲས་
མོ་ཀུན་དགའ་འབུམ་ གཉིས་ལ་ཁྲི་བཀྲ་ཤིས་ལྡེ་ སྐུ་འཁྲུངས་ཤིང་། འདི་ཉིད་
དགུང་ལོ་སོ་དགུ་ཐོག་ཡབ་གཤེགས་རྗེས་རྒྱལ་ཐབས་ཀྱི་ཁྲིར་མངའ་གསོལ་ནས་
དབང་ཀུན་དགའ་ལེགས་པའི་སྲས་མོ་བསོད་ནམས་འབུམ་ཁབ་ཏུ་བཞེས་པར་
སྲས་ཁྲི་ཕུན་ཚོགས་ལྡེ་འཁྲུངས། འདིའི་རིང་ལ་མངའ་ཐང་གོང་དུ་འཕེལ་ཞིང་།
ལྷག་པར་སྟོད་གངས་རི་ཏི་སེའི་ཤར་ཕྱོགས་དྲ་ལ་དང་ཉེ་བར་དྲ་ལུང་རིང་པོར་
གསེར་གྱི་ གཏེར་ ཁ་ཆེན་པོ་རྙེད་དེ་རྒྱལ་བའི་བསྟན་བཅོས་འགྱུར་རོ་འཚལ་
གསེར་ཞུན་ ཁུ་ བས་བྱུག་ པའི་ གླེགས་བམ་ རྒྱ་ཆེར་ བཞེངས་གྲུབ་ལེགས་ པར་
116



མཛད་པ་མ་ ཟད། ད་ དུང་ བཀའ་ འགྱུར་ ཡང་ གསར་ བཞེངས་ མཛད་ རྒྱུའི་
ཐུགས་ཐག་བཅད་དེ་སྐྱིད་རོང་དུ་ཤོག་བུ་གྲ་སྒྲིག་གྲུབ་པའི་མཚམས་དེར་སྐུ་
གཤེགས། ཁྲི་ ཕུན་ཚོགས་ལྡེ་ས་སྐྱར་བཞུགས་སྐབས་ཇོ་མོ་རེ་མདའ་བ་དང་
མཐུན་པར་སྲས་ཁྲི་མཆོག་ལྡེ་འཁྲུངས་ཤིང་། བཙུན་མོ་དངོས་བྱང་པ་ཏཱ་དབེན་
གྱི་སྲས་མོ་ནམ་མཁའ་འབུམ་ཁབ་ཏུ་བཞེས། བཙུན་མོ་དངོས་ཀྱི་གྱོད་པོ་ཏཱ་
དབེན་གྱིས་ལོག་པའི་བསམ་པས་ངན་བསྐུལ་བྱས་ཏེ་ཞང་རྟ་ཚག་པ་སྨོན་ལམ་
རྒྱལ་མཚན་གྱིས་ ཁྲི་ ཕུན་ཚོགས་ ལྡེ་ བཀྲོངས་ཤིང༌། ལོ་དེའི་ ཕྱི་ མར་ ཁྲི་ ཕུན་
ཚོགས་སྡེ་དང་ཏཱ་དབེན་གྱི་སྲས་མོར་ཁྲི་རྒྱལ་བསོད་ནམས་ལྡེ་འཁྲུངས། དེའི་
སྐབས་ཏཱ་དབེན་གྱིས་གུང་ཐང་གི་རྒྱལ་སྲིད་ལོ་ལྔ་བཟུང་སྟེ་སྒོ་མང་མཐིལ་ལ་རྟ་
ར་བྱས། གུང་ཐང་ལ་འཚེ་བ་ཤིན་ཏུ་ཆེ་ཞིང་མཐར་ཏཱ་དབེན་རང་ཡང་སྐྱིད་
གྲོང་དུ་བསྐྱོད་སྐབས་རོང་པ་རྣམས་དང་འཁྲུག་སྟེ་ལུས་ལ་མདའ་དགུ་ཕོགས་ཏེ་
ཟུག་ནས་ བཀྲོངས་ སོ། ། གཅུང་ ཁྲི་ རྒྱལ་ བསོད་ ནམས་ ལྡེ་ འདི་ ནི་ ཐུགས་
དགོངས་ཤིན་ཏུ་ཟབ་ཅིང་ཕས་ཀྱི་རྒོལ་བ་གཞོམ་ལ་དཔའ་ཞིང་ཆབ་སྲིད་སྐྱོང་
བར་མཁས་པར་གྲགས་པ་དང་། ལྷག་པར་དམ་པའི་ཆོས་ལ་དད་གུས་ཆེ་བ་
ཞིག་ལགས། རྒྱལ་པོ་འདི་ཉིད་ཀྱིས་མངའ་འོག་རྣམས་བཞི་ཚོར་བཅད་ཅིང་།
དབུལ་ཞིང་ཕོངས་པ་རྣམས་སྡུག་བསྔལ་གྱི་གནས་ལས་ གྲོལ་ཕྱིར་མི་སྡེ་རྣམས་
དབུལ་ཕྱུག་ལན་གསུམ་གྱི་བར་དུ་སྙོམས་པར་བྱས་པ་དང༌། བོ་དོང་མཁན་
ཆེན་གྲགས་པ་རྒྱལ་མཚན་སོགས་སྐྱེས་ཆེན་དུ་མར་བསྟེན་ནས་གུང་ཐང་སོགས་
སུ་བཤད་གྲྭ་དང་འབྲེལ་བའི་ཆོས་སྡེ་ཆེན་པོ་བཅུ་དྲུག་ལེགས་པར་འཛུགས་པ་
བཅས་ཆོས་སྲིད་གཉིས་ཀྱི་བྱ་གཞག་བླ་མེད་མཛད། གུ་གེ་ནས་མངའ་བདག་
ཆེན་མོ་ཆོས་སྐྱོང་རྒྱལ་མོ་ཁབ་ཏུ་བཞེས་པར་སྲས་བསོད་ནམས་རྒྱལ་མཚན་དང་
ལྷ་དབང་རྒྱལ་མཚན་གཉིས་འཁྲུངས། དེར་ཁྲི་ལྷ་དབང་རྒྱལ་མཚན་གྱི་སྲས་ཁྲི་
117



རྣམ་རྒྱལ་ལྡེ་དང༌། ནམ་མཁའ་ནོར་བུ། ལྕམ་སྲོང་ཨཱ་ གྲོལ་ཆོས་ཀྱི་སྒྲོན་མེ་
བཅས་འཁྲུངས། ཁྲི་ རྣམ་ རྒྱལ་ ལྡེའི་ སྲས་ ཆེ་ བ་ ཆོས་ རྒྱལ་ ནོར་ བུ་ ལྡེ་ དང་།
གཅུང་ཁྲི་རྒྱལ་བསམ་གྲུབ་ལྡེ། ལྕམ་སྲིང་དོན་གྲུབ་རྒྱལ་མོ་བཅས་འཁྲུངས་པ་
དང༌། བཙུན་མོ་གཉིས་པའི་སྲས་གོང་མ་ཤེས་རབ་དཔལ་བཟང་དང་། ཀུན་
དགའ་རྣམ་རྒྱལ་ལྡེ། གཅུང་མོ་མཁའ་འགྲོ་རྒྱལ་མོ་བཅས་རིམ་བཞིན་འཁྲུངས་
སོ། ། གཅེན་ ཆོས་ རྒྱལ་ ནོར་ བུ་ ལྡེའི་ སྲས་ ལྷ་ བཙུན་ ཀུན་ དགའ་ རྣམ་ རྒྱལ་
འཁྲུངས་པ་ དང་། གཅུང་ ཁྲི་ རྒྱལ་ བསམ་གྲུབ་ ལྡེའི་སྲས་ ཆེ་ བ་ ཁྲི་ བཀྲ་ཤིས་
དཔལ་འབར་དང་། བར་ལ་ལྷ་བཙུན་ནམ་མཁའ་བཟང་པོ། ཆུང་བ་གོང་མ་
ཀུན་དགའ་བློ་གྲོས་བཅས་འཁྲུངས་སོ། ། ཁྲི་ཀུན་དགའ་རྣམ་རྒྱལ་ལྡེའི་སྲས་ཁྲི་
ཀུན་བཟང་ཉི་ཟླ་གྲགས་པ་འཁྲུངས། ཀུན་བཟང་ཉི་ཟླ་གྲགས་པའི་སྲས་ཆེ་བ་
ལྡང་མ་ཤེས་རབ་ཀུན་དགའ་དང༌། འབྲིང་བ་ལྷ་ཀུན་བཟང་རྣམ་འཕྲུལ་རྒྱལ་
པོ། ཆུང་བ་ལྕམ་སྲོང་བདེ་ལེགས་བཟང་མོ་བཅས་འཁྲུངས་པས་དཔལ་ལྡེའི་
རྒྱུད་པ་ལས་ཆད་པའི་གུང་ཐང་བཙན་པོའི་གདུང་རབས་སྐོར་ཕྱོགས་ཙམ་གྱིས་
གྲུབ་པ་ཡིན་ནོ། །
ད་ནི་གོང་སྨོས་སྨད་ཀྱི་ལྡེ་གསུམ་ལས་སྲས་འབྲིང་བ་འོད་ལྡེའི་རྒྱུད་པ་སྟེ།
ཁྲི་བཀྲ་ཤིས་བརྩེགས་པ་དཔལ་གྱི་སྲས་འབྲིང་པོ་འོད་ལྡེ་ལ་སྔ་ཕྱིར་སྲས་བཞི་
འཁྲུངས་པ་ལས་ཆེ་བ་ཕ་ཝ་དེ་སེ་འཁྲུངས། དེའི་སྲས་དར་མ་རཱ་ཛ་འཁྲུངས།
དེའི་སྲས་དར་མ་བཙན་པོ་འཁྲུངས། དེའི་སྲས་ཁྲི་འབར་དང་བཀྲ་ཤིས་ལྡེ་
གཉིས་འཁྲུངས། བཀྲ་ཤིས་ལྡེའི་སྲས་བཙན་སྲོང་འཁྲུངས། དེའི་སྲས་བཙན་
པོ་ལྡེ་འབར་སོགས་འཁྲུངས་པའི་རྒྱུད་པ་གཙང་རོང་སྣུབས་ཡུལ་དང་། གཡག་
སྡེ། ཉང་སྟོད་སྟག་ཚ་བཅས་ཡུལ་ལྗོངས་དག་ལ་མངའ་བདག་མཛད་དེ་གནས་
སོ། ། སྲས་ གཉིས་ པ་ ཁྲི་ ལྡེའི་སྲས་ ལྷ་ རྒྱལ་ བ་ འཁྲུངས། དེའི་སྲས་དར་ ལྡེ་
118



io
ir io
ir
འཁྲུངས། དེའི་སྲས་དར་མ་ལྡེ་དག་གི་རྒྱུད་པ་རྣམས་ཀྱིས་མདོ་ཁམས་སུ་བྱོན་
ཏེ་ཙོང་ཁ་ཡུལ་ཆེན་བཅོ་བརྒྱད་ལ་སོགས་མདོ་སྨད་ཕལ་ཆེར་ལ་མངའ་མཛད་
པས་སྨད་དུ་རྒྱལ་ཁྲིམས་ལྷམ་ཙམ་ཆགས་ཞེས་གྲགས་ཤིང་། སྤྱན་སྔ་དོན་ཆེན་
ལ་སོགས་ཙོང་ཁའི་རྒྱལ་རྒྱུད་རྣམས་ཆགས་སོ། ། སྲས་གསུམ་པ་ཉག་ལྡེའི་རྒྱུད་
པ་རྣམས་ནི་གཡས་རུའི་སྐྱིན་མཁར་བཙན་པོ་ལ་ཐུག་པ་བཤད་ཀྱང་ལོ་རྒྱུས་
གསལ་པོ་མ་མཐོང་བས་རེ་རེ་བཞིན་འབྲི་ཐབས་མེད་དོ། ། སྲས་བཞི་པ་ཁྲི་ཆུང་
ཡར་ལུང་ ཕྱོགས་ སུ་ བྱོན། འབངས་ ཀྱིས་ ཕོ་ བྲང་ བརྩིགས་ ནས་ ཕུལ་ བའི་
འབངས་བརྩི་དང༌། སྐུ་མཁར་ཕྱིང་བ་སྟག་རྩེ་བཟུང༌། དེའི་སྲས་འོད་སྐྱིད་
འབར་འཁྲུངས། དེར་སྲས་བདུན་བྱུང་བ་ནི་གཅེན་ཞང་རྗེ་ཚ་ཁྲི་ལྡེ་འབར་
དང་། གཅུང་ཚ་སྤུན་དྲུག་ཅེས་ལྷ་སྤྱན་གཡུ་སྤྱན་གཉིས། ད་ར་ལྷུན་པོ་གཉིས་
དང༌། འོད་བཙན་གུང་བཙན་གཉིས་ཏེ་དྲུག་འཁྲུངས་པ་ཡིན། དེའི་གཅེན་
ཞང་ཚ་ཁྲི་ལྡེ་འབར་ལ་སྲས་དྲུག་འཁྲུངས་པ་ནི་གཡུ་ཐོག་པ། བྱེ་ཆུང་ལྷ་སྒོམ།
གུང་སྡེ། ཁྲི་ཐོག་ ཐག་ཟླ་བ། བཞེངས་པ་ཅན་འབར་བཅས་སོ། ། དེ་ལས་
གཡུ་ཐོག་པའི་སྲས་ནམ་ལྡེ་དང་། ཇོ་དགའ། རྩེ་ལྡེ་བཅས་གསུམ་འཁྲུངས།
དེ་ལས་རྣམ་ལྡེའི་སྲས་ཇོ་ཕག་དང༌། འབུམ་ལྡེ་སོགས་དྲུག་འཁྲུངས་སོ། ། ཡང་
གཡུ་ཅན་ཇོ་དགར་སྲས་བྱ་ས་ལྷ་ཆེན་དང༌། ཁྲི་དར་མ། ལྷ་ཞི་བ་བཅས་གསུམ་
འཁྲུངས་པ་ལས་ འབྲིང་པོ་ ཁྲི་ དར་ མའི་སྲས་ གཙུག་ ལྡེ་དང་། ཁྲི་ གཙུག་ ལྡེ།
རྣལ་འབྱོར། སྨོན་ལམ་བཅས་བཞི་རུ་འཁྲུངས། དེ་ལས་རྣལ་འབྱོར་གྱི་སྲས་ཇོ་
འབག ལྷ་ཆེན་པོ། ལྷ་ངམ་ཤོད་པ་བཅས་འཁྲུངས། དེ་ལས་ཇོ་འབག་གི་
སྲས་ཤཱཀྱ་ མགོན། ལྷ་ འགྲོ་ མགོན། ལྡེ་ བོ། ལྡེ་ ཅུང་། ཇོ་ རྒྱས་ བཅས་ ལྔ་
འཁྲུངས། དེ་ལས་ཤཱཀྱ་མགོན་གྱི་སྲས་ཤཱཀྱ་བཀྲ་ཤིས་འཁྲུངས། དེའི་སྲས་ལྷ་
བྲག་ཁ་བ་དང་། གྲགས་པ་རིན་ཆེན་གཉིས་འཁྲུངས་པ་ལས་ གྲགས་པ་རིན་
119



ཆེན་གྱི་སྲས་བློ་གྲོས་འོད་དང་། ཤཱཀྱ་མགོན་པོ། ལྷ་བཙུན་ཚུལ་ཁྲིམས་བཟང་
པོ་སོགས་ཀྱི་རྒྱུད་པའོ། ། ལྡེ་བོའི་སྲས་ཤཱཀྱ་དཔལ་གྱི་བློ་གྲོས་བཟང་པོ་དག་ཡིན་
ནོ། ། གོང་གི་ཞང་རྗེ་ཚ་ཁྲི་ལྡེ་འབར་ལ་སྲས་དྲུག་ལས་བཞི་པ་ལྷུན་པོ་འབར་གྱི་
སྲས་ཇོ་མགོན་དང༌། ཇོ་ཁྲི། འབྲུག་ཆུང་ལྡེ་གསུམ་འཁྲུངས་པ་ལས་བུ་ཆུང་བ་
འབྲུག་ཆུང༌ ལྡེའི་ སྲས་ འོད་ ལྡེ། དཔལ་ ལྡེ། ཁྲི་ པོ། གྲུབ་ པ་ བཅས་ བཞི་
འཁྲུངས། དེ་ལས་བུ་ཆེ་བ་འོད་ལྡེའི་སྲས་ཇོ་བོ་འཇིག་རྟེན་དང༌། སེ་རུ། ནོར་
དགའ་བཅས་གསུམ་འཁྲུངས། དེ་ལས་ནོར་དགའི་སྲས་ ཇོ་ ཁྲོམ་དང༌། ཇོ་
འབག་གཉིས་འཁྲུངས། དེ་ལས་ཇོ་ཁྲོམ་གྱི་སྲས་ཤག་ཁྲི་འཁྲུངས། དེའི་སྲས་ཇོ་
བོ་དགོས་པ་འཁྲུངས། དེའི་སྲས་ཇོ་བོ་ཁྲི་མགོན་བཅས་འཁྲུངས་སོ། ། གོང་
བཤད་འབྲུག་ཆུང་ལྡེར་སྲས་བཞི་ལས་གཉིས་པ་དཔལ་ལྡེའི་སྲས་ཇོ་བོ་དགའ་
དགའ་འཁྲུངས། དེའི་སྲས་ཁྲི་འོད་འཁྲུངས། དེའི་སྲས་ཁྲི་འབུམ་འཁྲུངས།
དེའི་སྲས་ལྡེ་བདུན་བཅས་རིམ་བཞིན་འཁྲུངས་སོ། ། ཡང་གོང་སྨོས་ཞང་རྗེ་ཚ་
ཁྲི་ལྡེ་འབར་ལ་སྲས་དྲུག་ལས་ལྔ་པ་འོད་བཙན་འབར་ལ་སྲས་བྲང་ང་ལྷ་ལྡེ་དང་
བྲང་ཆུང་གཉིས་འཁྲུངས་སོ། ། ཞང་རྗེ་ཚ་ཁྲི་ལྡེ་འབར་ལ་སྲས་དྲུག་ལས་ཐ་ཆུང་
གུང་བཙན་ལ་ལྷ་སྟོན་རིང་མོ་དང་ལྷ་འཐེང་ངུ་གཉིས་འཁྲུངས་སོ། ། ཁྲི་བཀྲ་
ཤིས་བརྩེགས་པར་སྲས་གསུམ་འཁྲུངས་ཏེ་སྨད་ཀྱི་གསུམ་གྲགས་པ་ལས་བུ་ཆུང་
བ་སྐྱིད་ ལྡེ་ནི་ འཇང་ རྟ་ ནག་ དུ་ ཕེབས། དེར་ སྲས་ དྲུག་ ལས་ བུ་ ལྔ་ བྱང་ དུ་
གཤེགས་ཏེ་གཡས་རུ་དང་རུ་ལག་དག་གི་གཙང་ པོའི་ གདུང༌ རྒྱུད་ ཆད་ པར་
གྲགས་སོ། ། གོང་དུ་འོད་ལྡེའི་རྒྱུད་པའི་སྲས་བཞིའི་གདུང་རབས་དང་སྲིད་
འཛིན་གྱི་ཡུལ་ཕྱོགས་ཙམ་བརྗོད་ཟིན་ནོ། ། གཞན་ཡང་མངའ་བདག་དཔལ་
འཁོར་བཙན་ལ་སྲས་གཉིས་ལས་ཆུང་བ་སྐྱིད་ལྡེ་ཉི་མ་མགོན་གྱི་ཡབ་བཀྲོངས་
ནས་བོད་ས་གནས་ཀྱི་སྲིད་དབང་མངའ་བདག་ཡུམ་བརྟན་ལ་ཤོར་བས་ཁྱུང་
120



དཔལ་ལྡན་གྲུབ་དང་མི་ཉག་ས་ཨཱ་ཀཱ་བཛྲ་གཉིས་ཀྱིས་གཙོར་བྱས་ཏེ་རྟ་པ་བརྒྱ་
སྟོང་མང་པོ་དཀའ་ཚེགས་དུ་མའི་སྒོ་ནས་མངའ་རིས་སུ་ཕེབས་སྐབས་ དགེ་
བཤེས་བཀྲ་ཤིས་ བཙན་ གྱིས་ སྤུ་རེངས་ སུ་ བཞུགས་ པར་ཞུས་ཏེ་འགྲོ་བཟའ་
འཁོར་སྐྱོང་བཙུན་མོར་ཕུལ་བ་ཁབ་ཏུ་བཞེས་པ་ལས་སྟོད་ཀྱི་མགོན་གསུམ་སྟེ།
རིག་པ་མགོན། བཀྲ་ཤིས་མགོན། ལྡེ་གཙུག་མགོན་གསུམ་རིམ་པར་འཁྲུངས་
ཤིང་། སྐུ་མཁར་ཉིས་གཟུངས་བརྩིགས་ཏེ་རྒྱལ་ས་བཏབ་ནས་མངའ་རིས་སྐོར་
གསུམ་ཆབ་འོག་བསྡུས་ཏེ་རྒྱལ་ཁྲིམས་ཆོས་བཞིན་བསྐྱངས། དེ་ནས་ཡབ་ཀྱིས་
སྲས་གསུམ་ལ་སྟོད་མངའ་རིས་སྐོར་གསུམ་སོ་སོར་བགོས་ནས་གནང་སྟེ། ཆེ་བ་
རིག་པ་མགོན་ལ་མངའ་རིས་མང་ཡུལ་དང་། འབངས་གཞུ་ནག་བཙན། ཤར་
རུ་ཐོག གསེར་ཁ་གོག་ལད་ཀྱི་བདེ་མཆོག་དཀར་པོ། མཚམས་ཀྱི་ར་བ་དམར་
པོ། ཝམ་ལེ་ཡི་མིག་གི་ཕ་བོང་གཡག་ལྡེར་རྡོ་བུག་པ་ཅན་ཡན་ཆད། བྱང་
གསེར་ཁ་འགོག་པོ། ནུབ་ཁ་ཆེའི་ལ་བཙས་ལ་གཏོགས་པ་རྣམས་ལ་མངའ་
བསྒྱུར་དག་གི་རྒྱུད་རབས་ནི་རིག་པ་མགོན་གྱི་སྲས་འགྲོ་མགོན་དང་ཆོས་མགོན་
གཉིས་འཁྲུངས། འགྲོ་མགོན་གྱི་སྲས་བླ་ཆེན་གྲགས་པ་ལྡེ་འཁྲུངས། དེའི་སྲས་
བླ་ཆེན་བྱང་ཆུབ་སེམས་དཔལ་འཁྲུངས། དེའི་སྲས་བླ་ཆེན་རྒྱལ་པོ་འཁྲུངས།
འདིའི་སྐུ་རིང་དུ་ཀླུ་དཀྱིལ་གྱི་དགོན་པ་བཏབ་ནས་དགེ་འདུན་གྱི་སྡེ་བཙུགས།
གངས་རི་མཚོ་གསུམ་དུ་མང་དུས་སྒྲུབ་པོ་ལྔ་བརྒྱ་ཙམ་དང་། ཉུང་དུས་བརྒྱ་
ཙམ་རེ་ བཞུགས་ པ་ལ་འཚོ་བའི་ཡོ་བྱད་སྦྱར། དེའི་སྲས་ ལྷ་ཆེན་ཨུཏྤལ་ གྱི་
སྐབས་སུ་ལ་དྭགས་སྟོད་སྨད་གཉིས་ཀྱི་དམག་དྲངས་ནས་ཉུང་ཏི་རྒྱལ་པོ་ཕམ་
པར་བྱས་ཏེ་ཡུལ་གྲུ་དུ་མ་མངའ་འོག་ཏུ་བསྡུས་ཏེ་ལོ་ལྟར་དཔྱལ་ཁྲལ་འབུལ་བ་
དང༌། རྒྱལ་པོའི་ཞལ་མཇལ་ཞུ་བར་ཡོང་རྒྱུའི་ཆེད་ཁ་བྱས་པ་སོགས་འདིའི་
དུས་སུ་མངའ་ཐང་རྒྱ་བསྐྱེད་ཅིང་དཔུང་སྟོབས་བཙན་པ་ཞིག་བྱུང་ངོ༌། ། དེའི་
121



སྲས་ལྷ་ཆེན་ནག་ལུག་འཁྲུངས། རྒྱལ་པོ་འདིས་སྐབས་བན་ལེའི་མཁར་དང་ཁ་
ལ་རྩེ་ བརྩིགས་ པར་ གྲགས། དེའི་སྲས་ ལྷ་ ཆེན་ དགེ་བྷེ་ དང་། དགེ་འབུམ་
གཉིས་འཁྲུངས། དགེ་འབུམ་གྱི་སྲས་ལྷ་ཆེན་ཇོ་རྡོར་འཁྲུངས། དེའི་སྲས་བཀྲ་
ཤིས་མགོན་འཁྲུངས། དེའི་སྲས་ལྷ་རྒྱལ་སྐུ་འཁྲུངས། རྒྱལ་པོ་འདིས་གསེར་
ཞུན་གྱི་ཁུ་བས་རྡོ་རྗེ་རྩེ་མོ་དང༌། ངན་སོང་སྦྱོང་རྒྱུད། རྒྱུད་འབུམ་ཆ་ཚང་
བཅས་བསྐྲུན་པར་གྲགས་སོ། ། དེའི་སྲས་ལྷ་ཆེན་ཇོ་དཔལ་འཁྲུངས། དེའི་
སྲས་ལྷ་ཆེན་དངོས་གྲུབ་འཁྲུངས། རྒྱལ་པོ་འདིས་རབ་ཏུ་བྱུང་བ་རྣམས་དབུས་
གཙང་དུ་འཆད་ཉན་ལ་འགྲོ་བའི་སྲོལ་བཙུགས་ནས་དབུས་གཙང་གི་གཙུག་
ལག་ཁང་ གོག་ཧྲིལ་རྣམས་ལ་ཞིག་གསོ་མཛད་པ་དང་། བཀའ་འགྱུར་ཚར་
གཉིས་དང་གསང་སྔགས་ཀྱི་དཀྱིལ་འཁོར་མང་པོ་བཞེངས་བར་གྲགས། དེའི་
སྲས་ལྷ་ཆེན་རྒྱལ་བུ་རིན་ཆེན་འཁྲུངས། དེའི་སྲས་ལྷ་ཆེན་ཤེས་རབ་འཁྲུངས།
རྒྱལ་པོ་འདིའི་རིང་ལ་ས་བུའི་ཧང་རྩེ་མོ་ཞེས་པའི་ཁ་ལ་གྲོང་ཁྱེར་སེང་གེ་སྒང་
ཞེས་པ་བརྩིགས་ནས་མར་ཡུལ་ས་བུ་སྤྱང་མཁར་དུ་བཏགས་སོ། ། དེའི་སྲས་ལྷ་
ཆེན་ཁྲི་གཙུག་ལྡེ་འཁྲུངས། རྒྱལ་པོ་འདིས་གླེ་རུ་མཆོད་རྟེན་བརྒྱ་རྩ་དང་ས་བུ་
རུ་བརྒྱ་རྩ་གཉིས་བཞེངས་སོ། ། དེའི་སྲས་བླ་ཆེན་གྲགས་པ་འབུམ་ལྡེ་དང་།
གྲགས་པ་འབུམ་གཉིས་འཁྲུངས་པ་ལས་གྲགས་པ་འབུམ་ལྡེས་གླེ་ལ་སོགས་པ་ལ་
མངའ་མཛད་ནས་གཙུག་ལག་ཁང་དམར་པོ་བཞེངས་པའི་ནང་དུ་སྐུ་རྟེན་རྒྱལ་
བ་བྱམས་པ་མགོན་པོ་སྐུ་བརྙན་མང་པོ་བཅའ་བཟོ་མཛད་པ་དང༌། གསུང་གི་
རྟེན་དུ་གཟུངས་འབུམ་ཆེན་མོ་དང་དཀོན་མཆོག་བརྩེགས་པ་སོགས་བཞེངས།
ཐུགས་རྟེན་དུ་དེའུ་བཀྲ་ཤིས་འོད་འཕོ་སོགས་ལེགས་པར་བཞེངས་པར་མ་ཟད།
ཆོས་སྡེ་ཆེན་མོ་བཏབ་ནས་དགེ་འདུན་གྱི་སྡེ་མང་པོ་བཙུགས་སོ། ། དེའི་སྲས་བློ་
གྲོས་མཆོག་ལྡན་འཁྲུངས། རྒྱལ་པོ་འདིའི་རིང་ལ་གུ་གེ་ནས་ཁྲབ་རྨོག་འཁོར་
122



སོགས་རིགས་མི་གཅིག་པ་དུ་མ་དང༌། གཡུ་བྱུར་མུ་ཏིག་སོགས་རིན་ཆེན་སྣ་
ཚོགས། རྟ་ནོར་ལུག་སོགས་སྒོ་ཕྱུགས་མང་པོ་དཔྱ་ཁྲལ་དུ་ཕུལ་བས་མངའ་ཐང་
དར་ཞིང་རྒྱས་པ་བྱུང་བར་གྲགས་སོ། ། གོང་སྨོས་ལྷ་ཆེན་གྲགས་པ་འབུམ་གྱིས་
རབ་བརྟན་ལྷ་རྩེ་དང༌། ཏེ་ཡ་སོགས་ལ་མངའ་མཛད་དེ་རྒྱལ་ས་གཏིང་སྒང་
བརྩིགས། དེའི་སྲས་ལྷ་ཆེན་བྷ་ར་འཁྲུངས། དེའི་སྲས་ལྷ་ཆེན་བྷ་གན་འཁྲུངས།
རྒྱལ་པོ་འདི་འཁྲུག་པ་ལ་རབ་ཏུ་དགྱེས་པས་ཤེར་པ་དང་བསྡོངས་ནས་གླེའི་རྒྱལ་
པོ་གྲགས་འབུམ་ལྡེའི་སྲས་བློ་གྲོས་མཆོག་ལྡན། དྲུང་པ་ལ་མི། སླ་བསྟན་དར་
རྣམས་ཕབ་ནས་མངའ་འོག་ཏུ་བསྡུས། དེའི་སྲས་ལྷ་ཆེན་ལྷ་དབང་རྣམ་རྒྱལ་སྐུ་
སྟོབས་ཆེ་ཞིང་སྒྱུ་རྩལ་ལ་རབ་ཏུ་མཁས་པ་ཞིག་ཡིན་རུང༌། གཅུང་པོ་བཀྲ་ཤིས་
རྣམ་རྒྱལ་གྱི་གཡོ་འོག་ཏུ་ཚུད་ཏེ་གཅེན་པོའི་སྤྱན་ཟུང་བཏོན་ནས་གདུང་རྒྱུད་ཀྱི་
ཕྱིར་བཙུན་མོ་དང་བཅས་ལིང་སྐེད་དུ་བཞུགས་སུ་བཅུག བཀྲ་ཤིས་རྣམ་རྒྱལ་
གྱི་སྲས་ལྷ་ཆེན་ཚེ་དབང་རྣམ་རྒྱལ་དང༌། རྣམ་རྒྱལ་མགོན་པོ། འཇམ་དཔལ་
རྣམ་རྒྱལ་བཅས་རིམ་པར་འཁྲུངས། ཡབ་བཀྲ་ཤིས་རྣམ་རྒྱལ་གྱིས་རྒྱལ་སྲིད་
མཛད་སྐབས། པུ་རིག་ཡན་ཆད། གྲོ་ཤོད་མན་ཆད་མངའ་འོག་ཏུ་བསྡུས་ནས་
རྟ་ཁྱུ་བསམ་གྱིས་མི་ཁྱབ་པ་ཞིག་བྱུང་ཞིང༌། སྐུ་མཁར་གླེ་རྣམ་རྒྱལ་རྩེ་མོ་དང་ཆུ་
རྟའི་གྲོང་ཁྱེར་གསར་དུ་བཏབ། དེ་དུས་ ཧོར་དམག་དང་འཐབ་ པས་ ཧོར་
དམག་མང་པོ་བསད། རྣམ་རྒྱལ་རྩེ་མོར་མགོན་ཁང་དང་སྒང་སྔོན་བཀྲ་ཤིས་
ཆོས་རྫོང་བཏབ་སྟེ་དགེ་འདུན་གྱི་སྡེ་བཙུགས། ད་དུང་ས་སྐྱ། འབྲི་གུང་། ལྷ་
ས། བསམ་ཡས་སོགས་སུ་ཕེབས་བཞུགས་ཀྱི་རྟེན་གསུམ་ལ་གསེར་ཆབ་སྒྲོན་
འབུལ་དང༌། དགེ་འདུན་གྱི་སྡེ་ལ་མང་ཇ། བླ་མ་ལ་བརྒྱ་འབུལ། བཀའ་
བསྟན་སོགས་དགེ་སྦྱོར་གྱི་ལས་གསུང་རབ་གླེགས་བམ་མང་པོ་དང༌། མཆོད་
རྟེན་དུ་མ་བཞེངས་གནང་མཛད། དེ་ནས་སྲས་ཆེ་བ་ཚེ་དབང་རྣམ་རྒྱལ་ཁྲི་ལ་
123



བཀོད། རྒྱལ་པོ་འདི་ཉིད་ཀྱི་སྐུ་ན་གཞོན་དུས་གཡུལ་གྱི་ལས་ལ་འཇུག་པས་
བྱང་ངམ་རིང༌། གླེ་བོ། པུ་རངས། གུ་གེ་སོགས་དང༌། ལྷོ་ཕྱོགས་འཛུམ་ལང་
དང༌། ཉུང་ཏི། ནུབ་ཤིང་དཀར་དང་ཁབ་གར་སོགས་མངའ་འོག་ཏུ་བསྡུས་
ཤིང༌། དེ་ནས་བཀའ་གསུང་ཅི་སྒྲུབ་ཞུ་རྒྱུའི་གན་ཡིག་བྱས་པ། མཁར་རྣམས་
ལ་སྐུ་ཚབ་ བཞག་ནས་མར་ཡུལ་ ཐམས་ ཅད་དར་ཞིང་རྒྱས་ པར་ གནང་བར་
གྲགས། དེ་རྗེས་གཅུང་ཆུང་བ་འཇམ་དབྱངས་རྣམ་རྒྱལ་གྱིས་རྒྱལ་སྲིད་མཛད་
པའི་སྐབས་པུ་རིག་ གི་ཇོ་བོ་ གཉིས་ མཐུན་ ནས། ཚེ་ རིང་ མ་ལིག་ཟེར་བའི་
དཔུང་རོགས་སུ་ལ་དྭགས་ནས་དཔུང་རོགས་བཏང་ཡང་། དུས་གྱི་འགྲིབ་དུས་
དང་། རྒྱལ་ཁྲིམས་ཉམས་དུས་ལ་བབས་པས་ནང་གོང་དམག་དཔོན་ཨ་ལི་མིར་
གྱི་དམག་རྡོལ་བ་དང་ཐུག་ཅིང༌། ཁོས་གཡོ་ཐབས་ཀྱིས་ཉི་མ་འཁྱོལ་ཐབས་
བྱས་པ་དང་དེའི་སྐབས་ཡུལ་དེར་ཁ་ཆེན་བབས་ནས་ལ་ལུང་ཐམས་ཅད་ཁ་བས་
བཀག་ནས་རྒྱལ་པོ་དམག་དང་བཅས་པ་གར་ལོག་ལ་ཡར་བ་དེའི་ཚེ་ལ་དྭགས་
ཀུན་ཏུ་སྦལ་ཏི་ཞེས་མི་རྟག་པའི་ཆོས་ཞུགས་ནས་སངས་རྒྱས་ཀྱི་གསུང་རབ་མང་
པོ་མེར་བསྲེགས་ཤིང་། ཆུར་བསྐྱུར་བ། གཙུག་ལག་ཁང་བཤིགས་ནས་སྦལ་ཏི་
རྣམས་རང་ཡུལ་དུ་ཕྱིར་ལོག དེ་ནས་ཨ་ལི་མིར་ཤེར་ཧན་གྱི་སྲས་མོ་རྒྱལ་མོ་ཁ་
ཏུན་ཞེས་ པ་ འཇམ་ དབྱངས་ རྣམ་ རྒྱལ་ གྱི་བཙུན་མོར་ ཕུལ་ རྗེས་ བཙུན་མོའི་
མངལ་དུ་སྲས་ཆགས་ཤིང༌། ཨ་ལི་མིར་གྱིས་འཇམ་དབྱངས་རྣམ་རྒྱལ་ཁྲི་སྟེང་
དུ་བཞུགས་སུ་གསོལ། དམག་རྣམས་ལ་སྟོན་མོ་བྱས་ཏེ་ལ་དྭགས་ཀྱི་དམག་དང་
བཅས་གནང་ནས་ རྒྱལ་ སྲིད་ལ་དབང་མཛད་ པ་ཡིན་ནོ། ། དེ་ནས་ འཇམ་
དབྱངས་རྣམ་རྒྱལ་ལ་སྲས་སེང་གེ་རྣམ་རྒྱལ་དང་ནོར་བུ་རྣམ་རྒྱལ་གཉིས་རིམ་
པར་འཁྲུངས། དེའི་དུས་སུ་ཡབ་ཀྱི་ཐུགས་དགོངས་ལ། སྔོན་བྱས་ཀྱིས་བར་
སྐབས་ལ་དྭགས་ཐམས་ཅད་གཞན་དབང་དུ་སྡུག་བསྔལ་བར་གྱུར། ད་ལྟ་རང་
124



གིས་སངས་ རྒྱས་ཀྱི་བསྟན་པ་དར་བའི་ ཐབས་ཤིག་ཅིས་ཀྱང་བྱ་དགོས་ སྙམ།
གནད་དོན་དེ་ཡང་སྐྱེ་འགྲོའི་བདེ་སྐྱིད་ལ་རག་ལས་གཤིས། ཐོག་མར་མི་སྡེ་
རྣམས་ལ་ཁྲལ་འུལ་སོགས་ཀྱི་གཙེར་བསུན་མི་འབྱུང་བའི་ཆེད་དུ་ལྟོ་ཕྱུག་ལན་
གསུམ་སྙོམས་ནས་འབངས་རྣམས་བདེ་ལ་བཀོད་པར་གྲགས་སོ། ། དེའི་བཙུན་
མོ་རྒྱལ་ཁ་ཏུན་གྱི་སྔོན་དུ་འཇིག་རྟེན་དབང་ཕྱུག་གི་སྲས་མོ་ཚེ་རིང་རྒྱལ་མོ་ཁབ་
ཏུ་བཞེས་པར་སྲས་ངག་དབང་རྣམ་རྒྱལ་དང་བསྟན་འཛིན་རྣམ་རྒྱལ་གཉིས་
འཁྲུངས་ཤིང་། སྲས་འདི་གཉིས་ཀྱིས་ཀྱང་ཡབ་ཀྱི་དགོངས་པ་ལྟར་ཡབ་སྲས་
གསུམ་གྱིས་སྦྲུས་གཙང་སོགས་སུ་བཞུགས་པའི་སྐུ་གསུང་ཐུགས་རྟེན་ལ་གསེར་
ཆབ་སྤྲིན་འབུལ་དང༌། དེར་བཞུགས་པའི་གྲྭ་བཙུན་དག་ལ་མང་འགྱེད་སོགས་
རྒྱ་ཆེན་པོ་མཛད་དོ། ། འཇམ་དབྱངས་རྣམ་རྒྱལ་གྱི་སྲས་ཆེ་བ་སེང་གེ་རྣམ་རྒྱལ་
ནི་གཞོན་པའི་དུས་ནས་སྐྱེ་སྟོབས་ ཀྱི་ ཤེས་ རབ་ ལྡན་ པ་ ཞིག་ ཡིན་ པས་ གུ་གེ་
སོགས་སུ་དམག་ལན་མང་དུ་དྲངས་ནས་རྟ་ཟོག་སེམས་ཅན་སོགས་མང་པོ་ཐོབ་
ཅིང་། རུ་ཤོད་བདག་མོ་སྐལ་བཟང་སྒྲོན་མ་ཁབ་ཏུ་བཞེས། ལ་དྭགས་སུ་སྟག་
ཚང་རས་ཆེན་གདན་དྲངས་ནས་ཡབ་ཀྱི་དགོངས་པ་རྫོགས་ཆེད་གསེར་ཟངས་
སོགས་རིན་ཆེན་དུ་མས་བྱམས་སྐུ་བཅས་རྟེན་གསུམ་གསར་བཞེངས་མཛད་པ་
དང་། རྒྱུན་མཆོད་དགེ་སློང་གི་སྡེ་ཆེན་པོ་བཙུགས། གཞན་ཡང་སྦྱིན་བདག་
མཛད་དེ་སྟག་ཚང་རས་ཆེན་གྱི་ཧེ་མི་བྱང་ཆུབ་བསམ་གླིང་དགོན་དང་། ལྕེ་
བདེ་ཐེག་མཆོག་དགོན། ཝམ་ལེ་བདེ་ཆེན་དགོན་བཅས་དགོན་ཆེན་གསུམ་
གྱིས་གཙོས་པའི་གཙུག་ལག་ཁང་མང་པོ་བཞེངས་སོ། ། དེ་ནས་སེང་གེ་རྣམ་
རྒྱལ་གྱི་སྲས་བདེ་ལྡན་རྣམ་རྒྱལ། ཨིནྡྲ་བྷོ་ཏི། བདེ་མཆོག་རྣམ་རྒྱལ་བཅས་སྐུ་
འཁྲུངས་ཤིང་མེས་པོ་དག་གི་ལུགས་བཞིན་ཆོས་སྲིད་ཀྱི་བྱ་བ་གནང་ངོ༌། ། སྲས་
དེ་དག་ལས་ བརྒྱུད་ པའི་ གདུང༌ རྒྱུད་རྣམས་ཀྱིས་ ལ་དྭགས་ སོགས་ སུ་ དབང་
125



བསྒྱུར་གནང་བར་མངའ་ཐང་དཔལ་འབྱོར་བཅས་དར་རྒུད་ཅི་རིགས་བྱུང་
བའི་སྐོར་རགས་ཙམ་མོ། །
ད་ནི་སྐྱིད་ལྡེ་ཉི་མ་མགོན་གྱི་སྲས་གསུམ་ལས་བར་བ་བཀྲ་ཤིས་ལྡེ་མགོན་
ལ་སྲས་སྲོང་ངེ་དང་འཁོར་རེ་གཉིས་འཁྲུངས། སྲས་འདི་གཉིས་ཀྱི་ཡབ་གང་
ཡིན་སྐོར་ཡང་བོད་ཀྱི་ལོ་རྒྱུས་རགས་རིམ་གཡུ་ཡི་ཕྲེང་བ་སོགས་ལོ་རྒྱུས་ཕལ་མོ་
ཆེ་ལས་ཡབ་བཀྲ་ཤིས་ལྡེ་མགོན་གྱི་རྒྱུད་པ་བཞེད་ཀྱང་། གཞན་བོད་ཀྱི་ལོ་རྒྱུས་
ལ་ལས་ནང་དུ་སྲས་ཆུང་བ་ལྡེ་གཙུག་མགོན་ལས་སྲས་སྲོང་ངེ་དང་འཁོར་རེ་བྱ་
བ་གཉིས་འཁྲུངས་ཞེས་འཁོད་པར་སྣང་ངོ༌། ། འདིར་བོད་ཀྱི་ལོ་རྒྱུས་གཡུ་ཡི་
ཕྲེང་བ་ལྟར་དུ་བཀོད་ན། སྲོང་ངེས་གུ་གེ་དང༌། འཁོར་རེས་པུ་རངས་བདག་
ཏུ་བཟུང༌། སྲོང་ངེའི་སྐུ་ཚེ་སྟོད་ལ་སྲས་ནཱ་ག་རཱ་ཛ་དང༌། དྷེ་ཝ་རཱ་ཛ་གཉིས་
རིམ་པར་འཁྲུངས་ཤིང་སྲིད་ཀྱི་བྱ་བ་དུ་མ་མཛད། དེ་ནས་དགུང་ལོ་སུམ་ཅུ་
ཐོག་མངའ་རིས་གུ་གེ་མཐོ་ལྡིང་གསེར་གྱི་ལྷ་ཁང་བཞེངས། ཁོང་གིས་ཚེ་སྨད་
དུ་ཡབ་མེས་ཀྱི་ཡིག་ཚང་ལ་གཟིགས་པས་ཐུགས་རབ་ཏུ་སྐྱོ་སྟེ་རྒྱལ་སྲིད་ཀྱི་བྱ་བ་
རྣམས་གཅུང་ འཁོར་རེ་ལ་གཏད་ནས་ཡབ་སྲས་ གསུམ་ ཀ་ལོ་ཆེན་ རིན་ཆེན་
བཟང་པོའི་རབ་བྱུང་གི་མཁན་པོ་ཡེ་ཤེས་བཟང་པོ་ལས་རབ་བྱུང་གི་སྡོམ་པ་
བཞེས། ཡབ་ཀྱི་མཚན་ཡང་ལྷ་བླ་མ་ཡེ་ཤེས་འོད་ཅེས་གསོལ། དེ་རྗེས་ཁོང་
གིས་རིན་ཆེན་བཟང་པོ་ལ་སོགས་བོད་ཀྱི་ཁྱེའུ་བློ་རྣོ་བ་ཉི་ཤུ་རྩ་གཅིག་རྒྱ་གར་དུ་
གསེར་མང་པོ་བསྐུར་ཏེ་ཆོས་དང་རིག་གནས་འཚོལ་བར་བཏང་བའི་ནང་ནས་
ཕལ་ཆེར་རྒྱ་གར་ཚད་པས་གྲོངས། ལོ་ཆེན་རིན་ཆེན་བཟང་པོ་དང་ལོ་ཆུང་
ལེགས་པའི་ཤེས་རབ་གཉིས་ཀྱིས་མདོ་སྔགས་ཀྱི་ཆོས་དང་རིག་གནས་མང་པོར་
བསླབས་ཏེ་བོད་དུ་ཕྱིར་ཕེབས་ནས་བསྒྱུར་སྤེལ་མཛད་པ་མ་ཟད། ལྷ་བླ་མས་
ཀྱང་རྒྱ་གར་སོགས་ནས་པཎྜི་ཏ་ཁ་ཤས་སྤྱན་དྲངས་ཏེ་བོད་དུ་བཞུགས་པའི་མདོ་
126



རྒྱུད་དགོངས་འགྲེལ་ ཁག་ལ་དག་ཐེར་དང༌། ཁ་ ཤས་གསར་བསྒྱུར་གནང༌།
བསྒྱུར་ཟིན་པ་རྣམས་ལ་དག་བཅོས་ དང་ བཅས་ འཆད་ ཉན་ གྱིས་ གཏན་ལ་
དབབ་པ་སོགས་རྒྱལ་བསྟན་རིན་པོ་ཆེ་དར་ཞིང་རྒྱས་ཕྱིར་འབད་བརྩོན་བརྗོད་
ཀྱིས་མི་ལངས་པ་མཛད། ཁྱད་པར་དུ་སྐུ་ཚེ་སྨད་ལ་ཇོ་བོ་ཆེན་པོ་བོད་དུ་སྤྱན་
འདྲེན་པའི་ཐུགས་འདུན་དྲག་པོས་ལོ་ཙཱ་བ་བརྩོན་འགྲུས་སེང་གེ་ལ་གསེར་རྟེན་
མང་པོ་བསྐུར་ཏེ་བོད་ཕྲུག་བཅུ་གཅིག་གི་གྲོགས་མཛད་བྱས་ཏེ་རྒྱ་གར་ནས་ཇོ་
བོ་གདན་འདྲེན་གྱི་ཞུ་འཕྲིན་བཅས་ཕོ་ཉ་མངགས་ཀྱང་ཇོ་བོ་ཆེན་པོས་ཞལ་
བཞེས་མ་མཛད་པས་སྐབས་དེར་བོད་དུ་སྤྱན་འདྲེན་མ་ཐུབ། དེའི་རྐྱེན་ལ་
བརྟེན་ནས་སླར་ཡང་ཇོ་བོ་སྤྱན་འདྲེན་ཞུ་རྒྱུའི་ཐུགས་འདུན་རྩེ་གཅིག་གི་ངང་
དེར། རྒྱལ་སྲིད་ནི་གཅུང་པོར་གཏད་ཟིན་སྟབས། རང་ཉིད་སྐུ་ངོ་མས་གསེར་
འཚོལ་བར་ཕེབས་སྐབས་གར་ལོག་དང་འཐབ་པའི་དམག་དཔོན་དུ་སོང་བས་
གཡུལ་ངོར་ཕམ་སྟེ་གར་ལོག་བཙོན་དུ་ལྷུང༌། གཅུང་པོའི་ཁུ་བོའི་སྐུ་སྲོག་བླུ་
བར་ཕེབས་སྐབས་གར་ལོག་རྒྱལ་པོས་ཁོང་གི་སྐུ་སྲོག་ལ་ཉེས་སྐྱོན་མི་འབྱུང་བའི་
ཆེད་དུ་ཆ་རྐྱེན་དོན་ཚན་གཉིས་བཏོན་པ་སྟེ། ལྷ་བླ་མ་ཡེ་ཤེས་འོད་ཁྱོད་དཀོན་
མཆོག་གསུམ་ལ་སྐྱབས་སུ་འཛིན་པ་བཏང་ནས་ཁ་ཆེའི་ཆོས་ལུགས་ལ་དད་པ་
བྱས་ན་བཙོན་ནས་གཏོང་རྒྱུ་དང་། དེ་མིན་ཁོང་གི་སྐུ་ལུས་ཀྱི་ལྗིད་ཚད་དང་
ཉམས་པའི་གསེར་བྱུང་ན་བཙོན་ནས་གཏོང་ཟེར་རུང་ཁོང་གིས་དེ་ལྟར་ཁས་མ་
ལེན་པས་བཙོན་དུ་ཡུན་རིང་ཙམ་ལུས་པ་ལ་དཔོན་སྲས་རྣམས་ཀྱིས་མངའ་རིས་
དང་དབུས་གཙང་ཀུན་ཏུ་གསེར་མང་པོ་བསྒྲུབས་ནས་བསྡོམས་པས་སྐུ་ལུས་ཀྱི་
ལྗིད་ཚད་ཙམ་གྱི་གསེར་འབྱོར་ཡང་། དབུའི་ལྗིད་ཚད་ཙམ་མ་སྙེད་པ་བཅས་
ཡུན་རིང་འགོར་སྐབས། བཙོན་ཁང་གི་སྒོ་གསེབ་ནས་ཁུ་བོ་ལྷ་བཙུན་གྱི་ཞལ་
འཇལ་ཙམ་བྱུང་དུས་ཁུ་བོའི་བཀའ་སློབ་ལ་ད་ནི་ཁོ་བོ་ན་ཚོད་མཐོ་བའི་ཁར་
127



ལུས་ཀྱི་རྩ་སྒོ་ཐམས་ཅད་གར་ལོག་ནས་མེར་བསྲེགས་ཟིན་པས་བཙོན་ཁང་འདི་
ནས་ཐོན་ཀྱང་བསྟན་འགྲོའི་དོན་ནི་ཤིན་ཏུ་དཀའ། ཁྱེད་ཚོས་གསེར་འཚོལ་བ་
རྣམས་ཆ་རྐྱེན་བྱས་ཏེ། ཇོ་བོ་ཆེན་པོ་ངེས་པར་གདན་འདྲེན་བྱ་རྒྱུ་དང་། མཐོ་
ལྡིང་དུ་ མཆོད་ པ་ཆེན་ པོ་ ཚུགས། ཡབ་ མེས་ ཀྱིས་ བཞེངས་ པའི་ ལྷ་ ས་ དང༌།
བསམ་ཡས་སོགས་ལ་ཞིག་གསོ་བཅས་མདོར་ན་བོད་དུ་སངས་རྒྱས་ཀྱི་བསྟན་པ་
དར་བའི་ཐབས་ལ་རབ་ཏུ་འབུངས་དགོས་པའི་ཞལ་ཆེམས་གནང་ནས་དགུང་
ལོ་བདུན་ཅུ་ཡས་མས་སུ་གར་ལོག་རྒྱལ་པོའི་བཙོན་ཁང་དུ་སྐུ་གཤེགས། གཅུང་
པོ་འཁོར་རེས་གུ་གེ་སོགས་སུ་རྒྱལ་པོའི་སྲིད་དབང་བཟུང་ཞིང་། གཅེན་གྱིས་
ཞལ་ཆེམས་བཞིན་ཁ་ཆར་གྱི་ལྷ་ཁང་བཞེངས། ལོ་ཙཱ་བ་རིན་ཆེན་བཟང་པོ་
དབུའི་མཆོད་གནས་སུ་བཀུར་ནས་ཆོས་སྲིད་ཀྱི་བྱ་བ་ལེགས་པར་མཛད་དེ། །
གཞན་ཡང་འཁོར་རེའི་སྲས་ལྷ་ལྡེ་འཁྲུངས། དེའི་སྲས་འོད་ལྡེ་དང་། ཕོ་བྲང་
ཞི་བ་འོད། བཙུན་པ་བྱང་ཆུབ་འོད་གསུམ་རིམ་པར་འཁྲུངས་ཤིང༌། གཅུང་
ཆུང་བཙུན་པ་བྱང་ཆུབ་འོད་ཀྱིས་ཁུ་བོ་ལྷ་བླ་མ་ཡེ་ཤེས་འོད་བཙོན་ནས་འདོན་
ཕྱིར་དབུས་གཙང་གི་རབ་བྱུང་རྣམས་ལ་གཤམ་ཐབ་ཀྱི་ཁྲལ་དང་། བོད་ཁམས་
གླིང་དགུའི་འབངས་ལ་གསེར་གྱི་ཁྲལ་ཆེན་ཐེངས་གསུམ་བསྡུས། ཕྱག་རྫས་
ཡོད་སྙེད་གསེར་དུ་བསྒྱུར་ནས་ཁུ་བོ་བླུ་བར་གར་ལོག་ཏུ་ཕེབས་རུང༌། ཁུ་བོས་
ཁོང་ཉིད་བཙོན་ནས་འདོན་མི་དགོས་པར་གསེར་དེ་རྣམས་ཁྱེར་ནས་རྒྱ་གར་དུ་
ཇོ་བོ་རྗེ་གདན་འདྲེན་ཞུས་ཏེ་སངས་རྒྱས་ཀྱི་བསྟན་པ་དར་སྤེལ་གཏོང་དགོས་
པའི་བཀའ་གནང་བ་བཞིན་བྱང་ཆུབ་འོད་ཀྱིས་ནག་ཚོ་ལོ་ཙཱ་བ་ཚུལ་ཁྲིམས་རྒྱལ་
བ་སོགས་ཆེད་དུ་མངགས་ནས་ཇོ་བོ་རྗེ་གདན་འདྲེན་བྱས་ཏེ་བོད་ཀྱི་མངའ་རིས་
གུ་གེར་ཕེབས་ཚེ་ལྷ་བླ་མ་བྱང་ཆུབ་འོད་ཀྱིས་རྟ་དཀར་མི་དཀར་གྱི་ཆས་སུ་སུམ་
བརྒྱ་ཐམ་པས་གདུགས་དང་རྒྱལ་མཚན་བ་དན་སོགས་མཆོད་པའི་རྫས་དུ་མ་
128



ཐོགས་ཏེ་ཕེབས་བསུར་གཅར། དེ་བཞིན་གླུ་གར་དང་བཀྲ་ཤིས་པའི་ཤིས་ཚིག་
བཅས་གཟབ་ཅིང་རྒྱས་པའི་ལེགས་པར་བསུས། དེའི་སྐབས་ལྷ་བླ་མ་བྱང་ཆུབ་
འོད་ཀྱིས་ཇོ་བོ་རྗེར་ཞུ་རྟེན་དུ་གསེར་སོགས་རིན་པོ་ཆེན་བསམ་གྱིས་མི་ཁྱབ་པ་
ཕུལ་ཏེ་ཐོག་མར་གནད་དོན་གསུམ་བཀའ་འདྲི་ཞུས་པ་སྟེ། སངས་རྒྱས་ཀྱི་
བསྟན་པ་ལ་རིམ་གྱིས་འཇུག་ལེགས་སམ་ཅིག་ཅར་དུ་འཇུག་ལེགས་སམ། ཕྱི་
ནང་གི་ཁྱད་པར་གཙོ་བོ་གང་ལགས། དགེ་སློང་གིས་རྡོ་རྗེ་སྔགས་ཀྱི་དངོས་
དབང་གོང་མ་རྣམ་གཉིས་བླང་དུ་རུང་ངམ་མི་རུང་ཞེས་པའི་ལན་དུ། ཇོ་བོས་
ཞལ་ནས། སངས་ རྒྱས་ཀྱི་བསྟན་པ་རིམ་ གྱིས་ ཡིན་གསུངས་ནས་ལམ་སྒྲོན་
མཛད། སྐྱབས་འགྲོ་དང་ལྟ་བ་བཀའ་བཏགས་ཀྱི་ཕྱག་རྒྱ་བཞི་ཡོད་མེད་ཡིན།
གསང་བ་ཤེས་རབ་ཡེ་ཤེས་ནི་ཚངས་པར་སྤྱོད་པས་བླང་བར་མི་བྱ་ཞེས་གསུངས་
སོ། ། ལྷ་བླ་མ་བྱང་ཆུབ་འོད་འདིའི་སྐུ་རིང་ལ་ལོ་ཆེན་རིན་ཆེན་བཟང་པོས་
དམ་པའི་ཆོས་མང་བསྒྱུར་བ་དང་། འདི་ཉིད་སྐུ་ཚེ་སྨད་དུ་པུ་རེངས་ཞིང་ཆུང་
བཙུན་གསལ་ཤེས་རབ་ལ་བཀའ་བསྒོས་ནས་ཡུལ་དབུས་ཀྱི་པཎྜིཏ་ཤྲཱི་བཛྲ་བོ་དྷི་
དང༌། ལོ་ཙཱ་བ་གྱི་ཇོ་ཟླ་བའི་འོད་ཟེར་གྱིས་དུས་འཁོར་དང་། མ་རྒྱུད་འགའ་
ཞིག་ཀྱང་ བསྒྱུར་ ཡོད་ པ་ བཅས་ སངས་ རྒྱས་ བསྟན་ པའི་ བྱ་ གཞག་ ཆེན་ པོ་
བསྒྲུབས་པར་གྲགས་སོ། ། འོད་ལྡེའི་སྲས་རྩེ་ལྡེ་འཁྲུངས། རྒྱལ་པོ་འདིས་རིང་
ལ་པཎྜི་ཏ་ཞི་བ་བཟང་པོ་དང༌། མཁས་པ་ཛྙཱ་ན་ཤྲི་སོགས་གདན་འདྲེན་བྱས་ཏེ་
དབུས་གཙང་ཁམས་གསུམ་གྱི་སྡེ་སྣོད་འཛིན་པ་ཕལ་ཆེར་མངའ་རིས་སུ་འདུས་
ཏེ་ཆོས་ཀྱི་འཁོར་ལོ་བསྐོར་བའི་བསྙེན་བཀུར་དང་བདག་རྐྱེན་བླ་ན་མེད་པ་
མཛད་པ་མ་ཟད། རྒྱ་བོད་གཉིས་ཀྱི་ལོ་པཎ་རྣམས་ཀྱིས་མདོ་སྔགས་ཀྱི་ཆོས་
ཚུལ་མཐའ་ཡས་པ་བསྒྱུར་ཞུས་ཀྱི་བྱ་བ་རྒྱ་ཆེར་སྤེལ་བའོ། ། རྩེ་ལྡེར་སྲས་འབར་
ལྡེ། བཀྲ་ཤིས་ལྡེ། ལྷ་ལྡེ། ནཱ་ག་དེ་ཝ་རྣམས་རིམ་པར་འཁྲུངས་ཏེ་དེ་དག་གི་
129



རྒྱུད་པ་རྣམས་མངའ་རིས་ཕྱོགས་སུ་གྱེས་ནས་མངའ་རིས་ཀྱི་བཙན་པོ་ཕལ་ཆེ་བ་
བྱུང༌། ནཱ་ག་དེ་ཝའི་སྲས་བཙན་ཕྱུག་ལྡེ་འཁྲུངས། དེས་ཡ་རྩེའི་མངའ་བདག་
མཛད་དེ་ཡ་རྩེའི་རྒྱལ་ རབས་བྱུང་། དེའི་སྲས་བཀྲ་ཤིས་ལྡེ་ འཁྲུངས། དེའི་
སྲས་གྲགས་པ་བཙན་ལྡེ་འཁྲུངས། དེའི་སྲས་གྲགས་པ་ལྡེ་འཁྲུངས། རྒྱལ་པོ་
འདིས་གསེར་དངུལ་གཙོ་བོར་བྱས་ཏེ་འཇམ་དབྱངས་ཀྱི་སྐུ་དང་། དངུལ་བྲེ་
སྟོང་ཕྲག་བཅུ་གཉིས་ཀྱིས་བྱམས་པ་དང་། ལྷ་ཆེན། མཆོད་རྟེན་སོགས་རྟེན་
དུ་མ་བཞེངས་སོ། ། དེའི་སྲས་ཨ་སོག་ལྡེ་འཁྲུངས། འདི་ཉིད་ཀྱིས་རྒྱ་གར་རྡོ་
རྗེ་གདན་དུ་ཆོས་རྒྱལ་མྱ་ངན་མེད་ཀྱིས་ཕུལ་བའི་གྲོང་བཞི་བཅུ་ཞེ་གཉིས་བར་
སྐབས་སོག་པོས་བཟུང་བ་རྣམས་བླུས་ནས་རྡོ་རྗེ་གདན་རང་ལ་ཕུལ་ཞིང་མཆོད་
པའི་རྒྱུན་བཙུགས་པར་གྲགས། དེའི་སྲས་འཇི་ཐར་སྨལ་དང༌། ཨ་ནན་སྨལ་
གཉིས་འཁྲུངས་པ་ལས། འཛི་ཐར་སྨྲལ་གྱིས་དངུལ་གར་བླུགས་ཀྱི་དགྱེས་རྡོར་
ལྷ་དགུ་བཞེངས། ཨ་ནན་སྨལ་གྱིས་རྒྱ་གར་རྡོ་རྗེ་གདན་ལ་ཉམས་གསོ་བྱས་པ་
དང༌། གསེར་ཆོས་བཀའ་འགྱུར་བཞེངས། ཨ་ནན་སྨལ་ལ་སྲས་རེའུ་སྨལ་སྐུ་
འཁྲུངས་ཏེ། རྒྱ་གར་གྱི་ཡུལ་ཁམས་དུ་མ་བདག་པོར་བྱས། དངུལ་དཀར་ལས་
བདེ་གཤེགས་བརྒྱད་བཞེངས། ལྷ་སར་ར་ས་འཕྲུལ་སྣང་གི་གཙུག་ལག་ཁང་
ཐོག་ཏུ་གསེར་ཟངས་རྒྱ་ཕིབས་བསྐྲུན་པའི་ཐོག་མ་ཡིན། རེའུ་སྨལ་ལ་སྲས་སམ་
གྷ་སྨྲལ་ འཁྲུངས་ པ་ དང་། འཛི་ ཐར་ སྨྲལ་ ལ་ སྲས་ ཨ་ འཛིད་ སྨལ་ འཁྲུངས།
འདི་ཉིད་ཀྱིས་གསེར་བྲེ་བཅུ་གཅིག་ལས་སྒྲོལ་མའི་སྐུ་བཞེངས་པ་དང་། རྒྱལ་
ས་མ་ཐོབ་གོང་དུ་ས་སྐྱ་སོགས་སུ་ཆོས་ཞུགས་གནང་། ཕྱིས་རྒྱལ་ས་འཛིན་པ་
དང་ཁབ་བཞེས། ཨ་འཛིད་སྨལ་ལ་སྲས་ཀ་ལན་སྨལ་འཁྲུངས། ཀ་ལན་སྨལ་
ལ་སྲས་བར་བཏབ་སྨལ་འཁྲུངས། འདི་ནས་ཡ་རྩེ་རྒྱལ་པོའི་གདུང་རྒྱུད་ཆད་དེ་
པུ་རངས་ ནས་ མངའ་ བདག་ བསོད་ནམས་ ལྡེ་སྤྱད་དྲངས་ནས་ཡ་རྩེའི་སྲིད་
130



བཟུང་བས་ཕྱརྱ་སྨལ་དུ་གྲགས། པྱནྱ་སྨལ་གྱི་སྲས་པུ་ཏི་སྨལ་དང་བློན་དཔལ་
ལྡན་གྲགས་པ་གཉིས་ཀྱིས་ས་སྐྱའི་ཆོས་ཁྲིམས་ཆེན་མོ་དང་སྔར་ཡོད་ཀྱི་རྒྱ་ཕིབས་
རྣམས་ལ་རྒྱ་བསྐྱེད་ཅིང་ཆོས་ཁྲིམས་ཡང་དག་བསྐྱངས་བར་གྲགས་སོ། ། གོང་
སྨོས་སྟོད་ཀྱི་མགོན་གསུམ་ལས་ཆུང་བ་ལྡེ་གཙུག་མགོན་གྱིས་ཟངས་དཀར་སྒོ་
གསུམ་བདག་ཏུ་བཟུང་ཞེས་པ་ལས་གདུང་རྒྱུད་གྱེས་རབས་ཀྱི་ལོ་རྒྱུས་ཆ་ཚང་
ཞིག་མ་མཐོང་བས་ཁ་སྟོང་དུ་བཞག་པ་ལས་ཐབས་གཞན་ཟད་དོ། ། འདི་ཡན་
སྤུར་རྒྱལ་དར་མ་འུ་དུམ་བཙན་གྱི་སྲས་འོད་སྲུང་གི་གདུང་རྒྱུད་སྐོར་རགས་རིམ་
ཙམ་བཤད་ཟིན་ནོ། །
ད་ནི་དར་མ་འུ་དུམ་བཙན་གྱི་བཙུན་མོ་ཆེན་མའི་སྲས་ཡུམ་བརྟན་ལོ་ནར་
སོན་པ་ན་དབུ་རུ་བདག་ཏུ་བཟུང་བ་དང༌། དེ་རྗེས་དབུ་གཡོ་འཁྲུག་རྩོད་ཆེར་
བྱུང་བས་བོད་ཀྱི་ཡུལ་ཕྱོགས་ སོ་ སོ་ནས་གྱེན་ལོག་ རབ་ རིམ་དུ་མ་བྱུང་ཚུལ་
བཅས་མདོར་ཙམ་བཤད་ཟིན་ནས་ད་དེའི་གདུང་རྒྱུད་དག་གི་སྐོར་རོབ་ཙམ་
བཤད་ན། མངའ་བདག་ཡུམ་བརྟན་གྱིས་སྤ་ཚབ་བཟའ་བཀྲ་ཤིས་མཚོ་ཁབ་ཏུ་
བཞེས་པར་སྲས་ཁྲི་ལྡེ་མགོན་གཉེན་འཁྲུངས་པར་བོད་ཀྱི་ལོ་རྒྱུས་ཐོག་ཁྲི་དར་མ་
འུ་དུམ་བཙན་པོ་ཕ་སྤད་འདི་གསུམ་ལ་བསོད་ནམས་ཟད་པའི་རྒྱལ་པོ་ཡབ་སྲས་
གསུམ་ཞེས་གྲགས་ པའོ།། དེ་ནས་ཁྲི་ལྡེ་མགོན་ གཉེན་ལ་སྲས་ཁྲི་ ལྡེ་རིག་པ་
མགོན་དང་ཉི་མ་མགོན་གཉིས་འཁྲུངས་པ་ལས་གཅེན་ཁྲི་ལྡེ་རིག་པ་མགོན་ལ་
སྲས་ལྡེ་བོ་དང་རྡོ་རྗེ་འབར་གཉིས་འཁྲུངས། ལྡེ་བོ་ལ་སྲས་ལྷ་བུག་པ་ཅན་དང༌།
ཐང་བྲག་པ་གཉིས་འཁྲུངས་སོ། ། སྲས་ཆུང་བ་རྡོ་རྗེ་འབར་ལ་སྲས་ཁྲི་དབང་
ཕྱུག་བཙན་འཁྲུངས།དེའི་སྲས་ཚ་ན་ཡེ་ཤེས་རྒྱལ་མཚན་འཁྲུངས། དེའི་སྲས་
མངའ་བདག་ཁྲི་པ་འཁྲུངས། འདིར་ཡབ་སྲས་གཉིས་ཀྱིས་བསམ་ཡས་ཀྱི་ཆོས་
སྡེ་ཆེན་མོ་ལ་ཞབས་ཏོག་མཛད་ཅེས་གྲགས་སོ། མངའ་བདག་ཁྲི་པ་ལ་སྲས་ཁྲི་
131



ལྡེ་ཨ་ཙ་ར་དང༌། ཁྲི་ལྡེ་མགོན་བཙན། མགོན་བརྩེགས་བཅས་གསུམ་འཁྲུངས་
སོ།གཅེན་ཁྲི་ལྡེ་ཨ་ཙ་ར་ལ་སྲས་སྤ་ཚབ་རུམ་པོ་རྗེ་ལ་སོགས་པ་སྲས་ལྔ་ཡོད་པ་
གྲགས་ཀྱང་གཞན་བཞིའི་མཚན་གསལ་བོ་མེད་སྟབས་འདིར་བཀོད་ཐབས་མ་
བྱུང༌། སྤ་ཚབ་ རུམ་ པོ་ རྗེ་ལ་སྲས་ ཀླུ་ལྡེ་ དང་ ལྷ་ ལྡེ། སྤ་ཚབ་ ཚ་ འབུམ་ ལྡེ།
མགོན་བཙན། མགོན་བརྩེགས་བཅས་འཁྲུངས་སོ། ། ཀླུ་ལྡེ་ལ་སྲས་འོད་པོ་
དང་ཕོད་པོ་གཉིས་འཁྲུངས། ལྷ་ལྡེ་ལ་སྲས་དྲག་པ་དང་བཅས་གསུམ་འཁྲུངས་
པར་གྲགས།འབུམ་ལྡེའི་སྲས་ཉི་མ་དང་ཟླ་བ་གཉིས་འཁྲུངས། འོད་པོ་ལ་སྲས་
ཁྲི་ལྡེ་འཁྲུངས། ཁྲི་ལྡེ་ལ་སྲས་གསུམ་འཁྲུངས་པ་ལས་ཆེ་བ་གཉིས་ཆུང་ངུ་དུས་
ནས་འདས་ཤིང་།སྲས་ཆུང་བ་ལྷ་ལྡེ་བཙན་ལ་སྲས་རྒྱལ་བུ་ཡོན་བདག་དང་།ལྷ་
བཙུན་སྟོན་པ་གཉིས་འཁྲུངས། རྒྱལ་བུ་ཡོན་བདག་ལ་སྲས་དབང་ཕྱུག་ཁྲི་ལ་
སོགས་པ་སྲས་ལྔ་འཁྲུངས་བར་གྲགས། དབང་ཕྱུག་ཁྲི་ལ་སྲས་ཐོག་པོ་འཁྲུངས།
ཐོག་པོ་ལ་སྲས་ཁྲི་དར་འཁྲུངས། ཁྲི་དར་ལ་སྲས་སོ་ན་ཛ་རོ་འཁྲུངས། སོ་ན་ཛ་
རོ་ལ་སྲས་སོ་ན་ སི་བུ་བླ་མ་མགོན་སོགས་སྲས་པོ་བརྒྱད་དང་སྲས་མོ་བརྒྱད་
བཅས་འཁྲུངས་བར་གྲགས་ཀྱང་མཚན་རེ་རེ་བཞིན་བགྲང་བའི་ལོ་རྒྱུས་རྒྱུ་ཆ་མ་
མཐོང་བས་འབྲི་ཐབས་མ་བྱུང་ངོ་།།སོ་ན་སི་བུ་ལ་སྲས་འབུམ་དར་འཁྲུངས་པ་
དེའི་བུ་རྒྱུད་དག་ཡར་སྟོད་བཙན་པོ་སྨོན་ལམ་རྒྱུད་ལྷ་བུག་པ་ཅན་དང་། ཐང་
ལྷ་བྲག་པ་ལ་ཐུག་ཅིང༌། ལྷ་བུག་པ་ཅན་འདི་གྲྭ་པ་མངོན་ཤེས་དང་ཐོག་མཉམ་
ཞིང་ཁོང་ལ་བུ་མེད་ནས་གྲྭ་པ་མངོན་ཤེས་ལ་བདེ་མཆོག་གི་དབང་ཞུས་པས་ལོ་
དུས་སུ་བུ་བྱུང་བས་གྲྭ་པ་མངོན་ཤེས་དེར་དབང་ཡོན་བསམ་གྱིས་མི་ཁྱབ་པ་
ཕུལ་བར་གྲགས། འོད་པོ་ལ་སྲས་གསུམ་གྱི་ཐ་ཆུང་མགོན་བརྩེགས་ལ་སྲས་ཧོ་
རེ་དང་ཁྲི་དཔལ་གཉིས་འཁྲུངས། ཧོ་རེ་ལ་སྲས་ནེ་དུ་ཁྲི་བཙུན་འཁྲུངས། ནེ་
དུ་ཁྲི་བཙུན་ལ་སྲས་ལྔ་འཁྲུངས་ཡོད་པ་བཅས་དེ་རྣམས་ནི་གཅེན་རིག་པ་མགོན་
132



གྱི་གདུང༌ རྒྱུད་ ལས་ འཕེལ་ བའོ།། གཅུང་ པོ་ ཉི་ མ་ མགོན་ ལ་ སྲས་ མགོན་ སྤྱོད་
འཁྲུངས། མགོན་སྤྱོད་ལ་སྲས་ཚ་ལ་ན་ཡེ་ཤེས་རྒྱལ་མཚན་འཁྲུངས། ཚ་ལ་ན་
ཡེ་ཤེས་རྒྱལ་མཚན་ལ་སྲས་ཁྲི་པ་འཁྲུངས་ཏེ་ཡབ་སྲས་འདི་གཉིས་ཀྱིས་བསམ་
ཡས་གཙུག་ལག་ཁང་གི་ཞབས་ཏོག་མཛད་པ་དང༌། དབུས་གཙང་ནས་མི་བཅུ་
མདོ་ཁམས་སུ་སྡོམ་པ་བླང་པར་བརྫོང་བའི་བདག་རྐྱེན་ཆེན་པོ་མཛད་པས་བོད་
ཀྱི་ལོ་རྒྱུས་ཡིག་ཚང་བྱིངས་སུ་ཡུམ་བརྟན་རྒྱུད་རབས་རིམ་བྱོན་ལས་སངས་རྒྱས་
ཀྱི་བསྟན་པ་བསྐྱར་དར་དུ་མཛད་རྗེས་གཟེངས་སུ་ཐོན་པ་ བཞག་ཡོད་ཅེས་
གསལ་བོ་བཀོད་ཡོད།གནའ་རབས་ཆོས་འབྱུང་དེབ་ཐེར་དག་ལས་ཡུམ་བརྟན་
གྱི་གདུང་རྒྱུད་རགས་རིམ་བསྟན་དགོས་པ་ཡང་བཙན་པོ་འདི་གཉིས་ཀྱི་མཛད་
རྗེས་མངོན་གསལ་དུ་མཚོན་ཕྱིར་ཡིན་ཞེས་བཤད་ཅིང་། དེ་མིན་གཞན་རྣམས་
ཀྱི་ལོ་རྒྱུས་སྔ་ཕྱི་བྱུང་བའི་གོ་རིམ་བསྟན་པ་ཙམ་ལས་རྒྱས་བཀོད་མ་མཆིས་པ་དེ་
ནི་གཙོ་བོར་ཡུམ་བརྟན་བཙན་པོའི་གདུང་རྒྱུད་དངོས་ཡིན་མིན་གྱི་དོགས་ཟོན་
དང༌། གདུང་རྒྱུད་དེ་དག་གིས་ཆོས་ཕྱོགས་སུ་མཛད་རྗེས་ཆེན་པོ་རང་འཇོག་
ཐུབ་མེད་པས་མ་བྲིས་པ་ཡིན་པར་སྣང་མོད། འོན་ཀྱང་ཡུམ་བརྟན་གྱི་རྒྱུད་
རབས་དག་གིས་སྲིད་ཕྱོགས་ལ་དོ་སྣང་རྒྱ་ཆེར་བྱས་པས་དབུས་ཁུལ་ཕལ་ཆེར་
ཡུམ་བརྟན་ རྒྱུད་ པས་ འཛིན་ཐུབ་ པ་བྱུང༌རུང༌། སྔོན་བྱུང་ལོ་ རྒྱུས་སྨྲ་བའི་
མཁན་པོ་རྣམས་ཀྱིས་ཆོས་ཕྱོགས་ཀྱི་མཛད་པ་ཁོ་ན་གཙིགས་ཆེར་བཟུང་བས་
ཡུམ་བརྟན་རྒྱུད་རབས་རྣམས་ཀྱིས་སྲིད་བསྐྱངས་བའི་ལོ་རྒྱུས་ཆ་ཚང་ཞིག་མ་
རྙེད་པས་འདིར་ད་ལྟ་རྒྱས་པར་འབྲི་ཐབས་བྲལ་སོང་ངོ༌། གོང་དུ་བོད་ཀྱི་ལོ་
རྒྱུས་རགས་རིམ་གཡུ་ཡི་ཕྲེང་བ་དང་། དུང་དཀར་ཚིག་མཛོད་ཆེན་པོ། ཆོས་
འབྱུང་མཁས་པའི་སྟོན་སོགས་ལ་ཁུངས་བྱས་ཏེ་བོད་རྒྱལ་སིལ་བུ་འཐོར་བའི་
སྐབས་སུ་བྱུང་བའི་ལོ་རྒྱུས་མི་སྣ་དག་བསྡུས་ཙམ་རྫོགས་སོ། །
133



དོན་ཚན་ལྔ་པ། ས་སྐྱ་པས་བོད་ལ་དབང་བསྒྱུར་
མཛད་པའི་སྐོར་མདོ་ཙམ་གླེང་བ།
གཅིག ས་སྐྱས་བོད་ལ་དབང་བསྒྱུར་མ་བྱས་པའི་
འགོར་ཙམ་བོད་ཀྱི་གནས་བབ་དང་
ཆོས་སྲིད་ཟུང་འབྲེལ་སྐོར་བཤད་པ།
བོད་ཁ་བ་ཅན་གྱི་རྒྱལ་ཁམས་འདི་ཉིད་སིལ་བུར་འཐོར་ནས་ལོ་གྲངས་
བཞི་བརྒྱ་ཙམ་གྱི་རིང་ལ་སྟོད་མངའ་རིས་ཕྱོགས་ཀྱི་ས་ཁུལ་ཁག་ཅིག་ལ་བོད་རྗེ་
བཙན་པོའི་ འཁྲུལ་ མེད་ ཀྱི་ གདུང༌ རྒྱུད་ དངོས་ བྱུང༌ དག་ གིས་ དབང་ བསྒྱུར་
མཛད་པ་ཕུད། གཞན་ཡུལ་ཕལ་ཆེན་ལ་གཅིག་གྱུར་གྱི་ཁྲིམས་ལུགས་དང་སྲིད་
དབང་གང་ཡང་མེད་ཁར། སྔར་གྱི་བཙན་པོའི་ གདུང༌ རྒྱུད་དང་བློན་རྒྱུད་
སོགས་སྡེ་དཔོན་ཆུང་འབྲིང་རྣམས་ཀྱིས་རང་རང་གིས་ནུས་ སྟོབས་དང་མང་
ཚོགས་ཀྱི་མོས་པ་ལ་དཔགས་པའི་སྡེ་ཤོག་ཙམ་ལ་བདག་གཉེར་བྱེད་པ་ཙམ་ལས་
རྩ་བའི་སྲིད་སྟོབས་ཉམས་རྒུད་འགྲོ་བཞིན་ཡོད། གནས་ཚུལ་དེ་ལྟ་བུའི་འོག་
རིམ་བཞིན་སངས་རྒྱས་ཆོས་ལུགས་ཀྱི་གྲུབ་མཐའ་ཆེ་ཆུང་དུ་མ་དར་ཞིང་གྱེས་
ནས་རང་རང་གི་ཆོས་ལུགས་གྲུབ་མཐའ་དེ་སྟོད་སྨད་ལྷོ་བྱང་ཡོངས་སུ་ཁྱབ་
བསྒྲགས་དར་ སྤེལ་གཏོང་ཆེད་བླ་བཙུན་ཆེ་ཆུང་མང་པོ་ཕྱི་ཕྱོགས་ གང་སར་
ཕེབས་ཏེ་ཆོས་ལུང་མན་ངག་གསུངས་པ་དང༌། གྲྭ་བཙུན་བསྡུ་བ། ཕོ་དགོན་
134



མོ་དགོན་སོགས་རང་རང་གི་གྲུབ་མཐའི་ཕྱོགས་སུ་གཏོགས་པའི་ཆོས་རྒྱུད་སྤེལ་
བའི་དད་ལྡན་དང་གནས་གཞི་གསར་འཛུགས་བྱས་པ་སོགས་མདོར་ན་བོད་
ཁམས་ཡོངས་སུ་སངས་རྒྱས་ཆོས་ལུགས་ཀྱི་བྱེད་སྒོའི་འདུ་ལོང་ཆེན་པོ་ཞིག་ས་
དར་རྡོ་དར་དུ་གང་སར་ཁྱབ་པར་གྱུར། དེར་གྲུབ་མཐའ་སོ་སོའི་འཛིན་སྐྱོང་
སྤེལ་བའི་བླ་མ་དག་གི་སྐུ་ཡོན་དང་སྙན་གྲགས་ཁྱབ་རྒྱ་ཆེ་ཆུང་ལ་བསྟུན་པའི་སྡེ་
དཔོན་དང་། མང་ཚོགས་རྣམས་ནས་དད་གུས་ཆེར་བྱུང་བས་ས་འབུལ་བ་
དང་། རྒྱུ་ཚེགས་ གཉིས་ ལ་ མ་ འཛེམ་ པར་ དགོན་ པ་ གསར་ དུ་ བཞེངས་ པ།
མཆོད་ཐེབས་སུ་ ས་ ཞིང་དང་། མི་རྩ། ཕྱུགས་ནོར། ཅ་ལག་དངོས་རྫས་
སོགས་རྒྱ་ཆེན་སྦྱོར་འབུལ་ཞུ་བ་མ་ཟད། ཐ་ན་དུད་ཁྱིམ་རབ་འབྲིང་ཐ་གསུམ་
མང་པོ་ཁྱུ་ཚོགས་བྱས་ཏེ་ས་མི་ཕྱུགས་སོགས་ཆ་ཚང་དགོན་པའི་ཆོས་གཞིས་
དང༌། མཆོད་ཐེབས་ཀྱི་རུབ་བར་འབུལ་ཞུགས་བཅས་བྱེད་པའི་གོམས་སྲོལ་
ཞིག་ཆགས་ནས་རིམ་བཞིན་ཆོས་ཀྱི་བྱ་བ་མཛད་ཡུལ་ཙམ་མ་ཚད་ད་དུང་གྲུབ་
མཐའ་ཁག་གཅིག་གི་གདན་ས་གཙོ་བོར་ས་ཞིང་དང༌། ཕྱུགས་རིགས། ཞིང་
འབྲོག་མི་སེར་ སོགས་ ཐོན་སྐྱེད་རྒྱུ་ཆས་ ལས་ ཀ་སྤེལ་བས་ དཔལ་འབྱོར་དང་
འབྲེལ་བའི་བདག་པོ་ཆེན་པོ་ཞིག་ཏུ་གྱུར་ཅིང་། དགོན་སྡེའི་དཔལ་འབྱོར་གྱི་
རྨང་གཞི་འཕེལ་རྒྱས་འགྲོ་བ་དང་བསྟུན་ནས་དགོན་བདག་བླ་ཆེན་རྒན་གཞོན་
དེ་རྣམས་ཀྱི་སྐུ་མཆེད་དང༌། སྐུ་ཚ་དབོན་པོ། ཕྱག་མཛོད་སོགས་ནོར་སྲིད་ཀྱི་
བདག་གཉེར་བྱེད་མཁན་རྣམས་ལ་ལུང་ལག་དང་གོ་གནས་སོགས་ཅི་ཡང་མ་
སྤྲད་པའི་རང་བཞིན་གྱིས་དབང་ཆ་ཆེ་བའི་དཔོན་པོ་ཞིག་ཏུ་རང་ཤུགས་སུ་གྱུར་
པ་དང་། ད་དུང་དེའི་འོག་ཏུ་གཞེས་གཉེར་རམ་ཤེ་དཔོན། དྲུང་ཡིག་ཆེ་ཆུང་
དང༌། གཉེར་པ་སོགས་ཀྱི་ལས་འཛིན་དཔོན་ཆུང་རབ་འབྲིང་མང་དུ་ཐོན་
ཞིང༌། དེའི་ནང་ནས་མི་ཉུང་བ་ཞིག་ནི་དགོན་སྡེའི་ལས་སྣེ་འཛིན་པའི་གྲྭ་པ་
135



དག་ཡིན་པ་མ་ཟད། ད་དུང་ཆེ་ཁག་དེ་ཚོར་རིམ་བཞིན་སྲིད་འབྱོར་འཛིན་
སྐྱོང་གི་དགོས་མཁོར་གཞིགས་ཏེ་རང་བཙུགས་ཀྱི་ཁྲིམས་ལུགས་ཁྲིམས་ར་དང༌།
ཞིང་འབྲོག་ཐོན་སྐྱེད་དང་ཁ་མ་བྲལ་བའི་གཡུལ་འཇུག་དཔུང་སྡེ་ཡང་ཡོད་པ་
སོགས་མདོར་ན་བླ་དཔོན་ཟུང་འབྲེལ་གྱི་སྲིད་ལུགས་ལྟ་བུ་ཞིག་ཆགས་པ་ཡིན།
དེ་དག་ཕན་ཚུན་དབར་ནམ་རྒྱུན་དུ་སོ་སོའི་ཁོངས་སུ་གཏོགས་པའི་ས་རྩྭ་ཆུ་
རིས་དང༌། དཀོར་ ས་ བདག་འཛིན་སོགས་རྙོག་འཛིང་ཆེ་བའི་ཁེ་དང་ སྙན་
གྲགས་ཀྱི་དོན་དུ་འཁྲུག་རྩོད་ཆེ་ཆུང་མང་པོ་ཐུག་པས་སྟོབས་ཞན་ཉམས་རྒུད་
རྣམས་ཕར་སྦྱར་ཚུར་འཐེན་བྱས་པའམ། ཡང་ན་ཉ་ཆེན་གྱིས་ཉ་ཆུང་ཟོས་པ་
ཇི་བཞིན་མཐར་ཐུག་སྟོབས་ཤུགས་ཆེ་ཁག་དེ་ཚོས་ཁྱུར་མིད་དུ་གཏོང་བ་སོགས་
དེ་དག་ནི་བོད་སིལ་བུའི་སྨད་ཆར་བྱུང་བའི་སྤྱི་ཡོངས་ཀྱི་ཕྱོགས་བསྡུསུ་གནས་
ཚུལ་རགས་ཙམ་ལས་ཆོས་དང་རིག་གནས་སོགས་བྱུང་ཚུལ་གོང་དུ་བོད་སིལ་
བུའི་སྐབས་སུ་བཤད་ཟིན་ལ། དེ་དང་དུས་མཚུངས་སུ་བོད་རྗེ་འབངས་ཀུན་
གྱིས་གུས་བཀུར་དང་དད་པ་རབ་ཏུ་ཐོབ་པའི་སྟབས་ཀྱིས། དཔལ་འབྱོར་གྱི་
འཁོས་ཀ་ཡོད་པ་རྣམས་ཀྱིས་རང་གི་བུ་རྒྱུད་ལ་རིག་གནས་སློབ་པ་དང༌། ཆོས་
སྒོར་འཇུག་པ། རབ་ན་རྒྱ་གར་དུ་མངགས་ནས་ཆོས་དང་ལོ་ཙཱ་བ་ སློབ་ ཏུ་
འཇུག་ནས་ཕྱིར་ལོག་བཞིན་ཡོད། སྐབས་དེར་བོད་གངས་ ཅན་འཛིན་མའི་
དགའ་ཚལ་དུ་སངས་རྒྱས་ཆོས་སྒོར་འཇུག་པར་རིགས་གཉིས་བྱུང་ཏེ། སངས་
རྒྱས་ཤཱཀྱ་ཐུབ་པའི་དགོངས་བཞེད་ཇི་བཞིན་བློ་ཕུགས་ཆོས་ལ་གཏད། ཆོས་
ཕུགས་སྤྲང་ལ་གཏད། སྤྲང་ཕུགས་ཤི་ལ་གཏད། ཤི་བ་གྲགས་སྟོང་དུ་འགྲོ་
བའི་དབེན་ས་རི་ཁྲོད་ཁོ་ན་འགྲིམས་པའི་དམ་པའི་ཆོས་ཡང་དག་ཉམས་སུ་ལེན་
པའི་སྐྱེས་ཆེན་དམ་པ་མར་བ་ཆོས་ཀྱི་བློ་གྲོས་དང་མི་ལ་བཞད་པའི་རྡོ་རྗེ་སོགས་
འཇིག་རྟེན་གྱི་བྱ་བ་དང་བྲལ་བའི་གྲུབ་ཆེན་ཁག་ཅིག་བྱུང་བ་དང་། གཞན་
136



ཡང་འཇིག་རྟེན་པའི་ཆོས་བརྒྱད་ཀྱིས་ཡང་ཡང་བསྐུལ་ཏེ་དཔལ་འབྱོར་ལོངས་
སྤྱོད་དང་དཔུང་རོགས་རྒྱབ་བརྟེན་གང་ཐོབ་བྱེད་ཅིང་། དགྲ་འདུལ་གཉེན་
སྐྱོང་གི་ཐབས་ལ་ཐུགས་བརྩོན་ཆེ་བའི་དཔོན་པོའི་ལམ་དུ་བསྐྱོད་པའི་བླ་རབས་
ཁག་གཅིག་བྱུང་བའི་དུས་མཚམས་དེར་སླེབས་པ་དང་མཉམ་དུ་ཆོས་སྲིད་ཟུང་
འབྲེལ་གྱི་རྨང་གཞི་ཆགས། དེ་ལྟར་འཕེལ་རིམ་བརྒྱུད་དེ་སྤྱི་ལོ་དུས་རབས་བཅུ་
གསུམ་པའི་དུས་འགོར་སླེབས་དུས། བོད་དབུས་གཙང་ཀུན་ཏུ་ཆོས་ལུགས་
གྲུབ་མཐའམ་བླ་མའི་ སྙན་གྲགས་དང༌། དགོན་མ་ལག་གི་ཁྱབ་ཁོངས། དེ་
དང་འབྲེལ་བའི་ ཆོས་ དད་ འབངས་མི་དང༌། ས་ཞིང་། འབྲོག་ལས་རུ་བ་
བཅས་སྲིད་ ཕྱོགས་ ཀྱི་ སྟོབས་འབྱོར་ཆེ་ཤོས་ནི་འབྲི་གུང་པ་དང་། ས་སྐྱ་པ།
ཕག་མོ་གྲུབ་པ། ཚལ་པ། གཡའ་བཟང་པ། སྟག་ལུང་པ་སོགས་བྱུང་ཞིང་།
དེ་དག་གིས་དབུས་གཙང་ཡུལ་ལུང་ཀུན་ཏུ་ཁྱབ་ཁོངས་ཅུང་རྒྱ་ཆེ་བ་རེར་སོ་
སོས་བདག་ཏུ་བཟུང་བ་མ་ཚད། སྨད་མདོ་ཁམས་ཕྱོགས་ཀུན་དང༌། ལྷོ་མོན།
མངའ་རིས་ཀྱི་ས་ཁུལ་བཅས་གང་སར་དགོན་ལག་དང་འབྲེལ་བའི་སྡེ་ཁག་མང་
པོ་བཟུང་ཡོད་རུང་། བོད་ཁམས་ཡོངས་སུ་གཅིག་གྱུར་བཟོ་ཐུབ་པའི་སྟོབས་
ཤུགས་ནི་སྡེ་ཁག་སུ་ལའང་མ་མཆིས་པས་དེ་དག་སོ་སོའི་རང་གི་གྲུབ་མཐའ་
དང་འཚོ་གཞིས་རྒྱ་བསྐྱེད་པའི་ཆེད་དུ་ཕྱི་ཕྱོགས་ནས་དཔུང་རོགས་དང་རྒྱབ་
བཅོལ་བཙལ་ཅི་ཐུབ་བྱེད་པའི་གནས་ཚུལ་འོག ཡོན་གོང་མ་སེ་ཆེན་ཧན་གྱིས་
ས་པཎ་ཁུ་དབོན་ཧོར་ཡུལ་དུ་གདན་འདྲེན་ཞུས་ཤིང་དབུ་བླར་བཀུར། འགྲོ་
མགོན་ཆོས་རྒྱལ་འཕགས་པ་ལ་དབང་ཡོན་དུ་བོད་ཆོལ་ཁ་གསུམ་གནང་ཞིང་
མངའ་བདག་ཏུ་བསྐོས་ནས་བཟུང༌། དུས་རབས་རིམ་བྱུང་གི་བོད་ཀྱི་བླ་ཆེན་
དག་ལ་ཧོར་གོང་མ་དང་ཏ་མིང་གོང་མ། མན་ཇུ་གོང་མ་རྣམས་ཀྱིས་སྔ་གཞུག་
རིམ་ བཞིན་ བདག་རྐྱེན་ཆེན་ པོ་ ཐོབ་ པ་ དང་ ཆོ་ ལོ་ གནང་ བའི་ དབང་ གིས་
137



བཞུགས་གནས་ལ་ ཕོ་བྲང་དང༌། གསེར་ཁྲི། འབྱོན་ལམ་དུ་གདུགས་དང་
ཕེབས་བྱམས་སོགས་རྟ་པ་བརྒྱ་ཚོ་མང་པོས་བསྐོར་ནས་ལྷ་ཆེན་གཡུལ་ལ་ཆས་པ་
བཞིན་ཕེབས་བསུ་བྱེད་སྲོལ་ཐོག་མར་བྱུང༌། དེ་ནི་སྔར་བོད་ཀྱི་བླ་ཆེན་རྣམས་
ཀྱི་བྱ་ གཏོང་ཕྱོགས་ མེད་ དུ་ རྒྱུ་ བའི་ རྒྱལ་ ཁམས་ པའི་ འཚོ་བའི་སྤྱོད་ལམ་ དེ།
ཐོབ་དང་སྙན་གྲགས་ལྡན་པའི་ཁྲི་གདུགས་བར་གྱི་མི་ཆེན་གྱི་འཚོ་བའི་སྤྱོད་ལམ་
དུ་བསྐྱོད་ པའི་ དུས་ མཚམས་ཤིག་ཏུ་སླེབས། དེ་འདྲ་ཡིན་ཕྱིར་འགྲོ་མགོན་
འཕགས་པ་ནས་བཟུང་བོད་ཀྱི་བླ་ཆེན་ཕལ་ཆེ་ བའི་ སྙན་ གྲགས་དང་མཛད་
འཕྲིན་དེ་སྲིད་ཀྱི་དབང་ཆ་དང་ནུས་སྟོབས་ལྷན་དུ་དར་རྒྱས་ཡོང་བར་གསལ་
བོས་མཐོང་ཐུབ། དེའི་སྐོར་དུ་མཁས་དབང་དུང་དཀར་བློ་བཟང་འཕྲིན་ལས་
ཀྱིས་མཛད་པའི་བོད་ཀྱི་ཆོས་སྲིད་ཟུང་འབྲེལ་སྐོར་བཤད་པ་ལས། བོད་ཀྱི་རབ་
བྱུང་གསུམ་པའི་ས་བྱ་ལོར། མོང་གོལ་མི་རིགས་ཀྱི་རྒྱལ་པོ་ཇི་གིར་ཧན་གྱིས་
མོང་གོལ་ཚོ་པ་ཁག་གཅིག་གྱུར་བྱས་རྗེས། རིམ་བཞིན་ཡ་གླིང་དཀྱིལ་མ་དང་
ནུབ་མ། ཨོ་གླིང་ཤར་རྒྱུད་བཅས་ལ་རྒྱང་བསྐྱོད་དམག་འཁྲུག་བྱས་ཏེ་ཐོག་མར་
ཕྱི་ནས་ཡོང་བའི་བཙན་འཛུལ་ སྟོབས་ཤུགས་ཟིལ་གྱིས་མནན་མཐར། གཞི་
ནས་ཀྲུང་གོའི་རྒྱལ་ནང་དུ་གཅིག་གྱུར་བྱེད་པའི་དམག་འཁྲུག་བརྒྱབ་པ་བརྒྱུད་
ཤིས་ཞ་དང་། སུང་ལྷོ་མ། ཅིན་རྒྱལ་རབས་གསུམ་ཕུད་པའི་རྒྱལ་ནང་གི་ས་
ཁུལ་མང་ཆེ་བ་ལ་དབང་བསྒྱུར་བྱས་ཤིང་། སྐབས་དེར་བོད་ས་གནས་ནང་
ཁུལ་དུ་ཆོས་ལུགས་ཚོགས་པ་ཁག་དང༌། ཆབ་སྲིད་སྟོབས་ཤུགས་ཕྱོགས་ཁག་
རྣམས་གཅིག་ གྱུར་མེད་ པའི་ གོ་ སྐབས་ དང་བསྟུན་ནས། བོད་ཀྱི་ རབ་བྱུང་
གསུམ་པའི་མེ་སྟག་ལོར་བོད་དབུས་གཙང་དུ་དམག་དཔུང་བཏང་བས་སྐབས་
དེའི་བོད་དབུས་གཙང་མངའ་རིས་བཅས་ཀྱི་འགོ་བ་ཚང་མས་རྒོལ་ལན་སློག་མ་
ནུས་པར་མགོ་བཏགས་ཞུས་ཐོག ས་སྐྱའི་བླ་མ་དང་ཐོག་མའི་འབྲེལ་བ་བྱུང༌།
138



བོད་དབུས་གཙང་ནས་སངས་རྒྱས་ཆོས་ལུགས་ཀྱི་ལྷ་སྐུ་དང༌། ཆོས་དཔེ་མང་
པོ་སོག་ཡུལ་དུ་ཁྱེར་ཏེ་སངས་རྒྱས་ཆོས་ལུགས་དར་སྤེལ་གཏོང་བའི་འགོ་ཚུགས།
བོད་ཀྱི་རབ་བྱུང་བཞི་ པའི་ མེ་ཕག་ལོར། ཇིང་གེར་ཧན་གྱིས་ ཤིས་ ཞ་ རྒྱལ་
རབས་མངའ་འོག་བསྡུས་ཟེར། ཤིས་ཞ་རྒྱལ་པོའི་བླ་མ་གཙང་པོ་དུང་ཁུར་པ་
དབང་ཕྱུག་བཀྲ་ཤིས་ལ་ཆོས་ཞུས་ཏེ་བོད་ས་གནས་ཀྱི་གྲྭ་པ་རྣམས་ཁྲལ་དང༌
དམག་ཁྲལ་རྒྱུགས་མི་དགོས་པའི་བཀའ་ཤོག་ཟེར་བ་ཡོངས་བསྒྲགས་བྱས་ནས་
ཆོས་བྱེད་དགེ་འདུན་པ་རྣམས་ལ་དམིགས་བསལ་དབང་ཆ་ཆེན་པོ་སྤྲད། ཡིན་
ནའང་སྐབས་དེར་བོད་དུ་ཡོད་པའི་ཆོས་ལུགས་ཚོགས་པ་ཁག་རྣམས་ལ་སོ་སོའི་
སྟོབས་ཤུགས་ཁྱབ་ཁོངས་མི་འདྲ་བ་ཡོད་ཐོག་རང་རང་སོ་སོས་སྒེར་བཟུང་བྱས་
པའི་ས་ཞིང་དང་། འབྲོག་ཐང་། སེམས་ཅན། བྲན་གཡོག་བཅས་མང་ཙམ་
ཡོད་རུང༌། ཚོགས་པ་ཁག་སོ་ སོའི་རྒྱབ་རྟེན་བཅོལ་སའི་ཆབ་སྲིད་ཀྱི་སྟོབས་
ཤུགས་ཁག་ནི་གཅིག་འོག་ལ་གཅིག་མི་འདུས་པའི་ཁ་ཐོར་དགུ་ཐོར་ཡིན་པར་
བརྟེན། ཆོས་ལུགས་ཚོགས་པ་ཁག་གིས་སོ་སོའི་ཆོས་ལུགས་སྟོབས་ཤུགས་གོང་
འཕེལ་དང་སྲ་བརྟན་གཏོང་དགོས་ན། ངེས་པར་དུ་རང་ཉིད་ཀྱི་རྒྱབ་རྟེན་
བཅོལ་སའི་ཆབ་སྲིད་ཀྱི་སྟོབས་ཤུགས་དེ་ཡང་ཆབ་སྲིད་དང༌། དཔལ་འབྱོར།
དམག་དོན་གང་ཅིའི་ཐད་ནས་སྟོབས་ཤུགས་ཆེ་ཞིང་གཅིག་གྱུར་ཆེ་ཙམ་ཡིན་པ་
ཞིག་ལ་བརྟེན་དགོས་རྒྱུ་དེ་མཐོང་ནས། བོད་ཀྱི་རབ་བྱུང་བཞི་པའི་ས་ཕག་
ལོར། ས་སྐྱ་པ་དང༌། ཕག་མོ་གྲུ་པ། འབྲི་གུང་པ། ཚལ་པ། སྟག་ལུང་པ།
གཡའ་བཟང་པ་བཅས་ཀྱིས་སོག་ཡུལ་དུ་མི་སྣ་མངགས་ཏེ་ས་སྐྱ་བས་ཧོར་ཨོལ་
གོ་ཏའི་རྒྱལ་པོ་ལ་མགོ་བཏགས་ཞུས་ཤིང་། དེ་དང་འདྲ་བར་ཕག་མོ་གྲུབ་པ་
དང༌། གཡའ་བཟང་པ་གཉིས་ཀྱིས་རྒྱལ་སྲས་ཧུ་ལའི་ཧུ་ལ་མགོ་བཏགས་ཞུས་
པ་དང༌། འབྲི་གུང་པ་དང་། གཙང་མགུར་མོ་པས་རྒྱལ་སྲས་ཨ་རི་བོ་ག་ལ་
139



-
མགོ་བཏགས་ཞུས་རྗེས་ཁོ་ཚོར་རྒྱལ་པོ་དང་རྒྱལ་སྲས་སོ་སོའི་མངའ་ཁོངས་བོད་
ཀྱི་ས་ གནས་ ཁག་ ནས་ རྒྱ་ ཁྱོན་ ཧ་ལམ་ འདྲ་ བའི་ མཆོད་ གཞིས་ སྤྲད་ པ་ རེད།
ཅེས་འཁོད་པ་བཞིན་དགོན་པ་སོ་སོའི་འགོ་པ་རྣམས་ཀྱིས་རང་རང་གི་རྒྱབ་རྟེན་
བཙལ་ནས་རང་ལ་དབང་བའི་མངའ་འབངས་དང་ཡུལ་གྲུ་རྒྱ་སྐྱེད་བྱས་ཚུལ་
གསལ་བོར་བཀོད་ཡོད་པ་འདི་དག་ནི་བོད་ཀྱི་གནས་བབ་དང་ཆོས་སྲིད་ཟུང་
འབྲེལ་གྱི་ལམ་ལུགས་དར་བའི་རྣམ་པ་གསལ་བོར་མཚོན་ཡོད་དོ། །
གཉིས། ཧོར་དམག་བོད་དུ་འབྱོར་ཏེ་ས་པཎ་ཁུ་དབོན་
གདན་འདྲེན་ཞུས་པའི་སྐོར་བཤད་པ། །
གོང་དུ་སྨོས་པ་བཞིན་སྤྱི་ལོ་དུས་རབས་བཅུ་གསུམ་པའི་དུས་འགོ་ཙམ་དུ་
ཧོར་དམག་གིས་ཨེ་ཤའི་ཡ་ གླིང་དཀྱིལ་དང་ཡོ་རོབ་ ཤར་བརྒྱུད་བཅས་རིམ་
བཞིན་དབང་དུ་ བསྡུས་ པར་ མ་ ཟད་ ཧོར་ རྒྱལ་ པོས་ བོད་ཡུལ་དབུས་ གཙང་
ཕྱོགས་ལ་དཔུང་འཇུག་བྱ་བའི་མགོ་བརྩམས་ཏེ་གཡུལ་གྱི་བཀོད་འདོམས་བྱེད་
མཁན་གཙོ་བོ་ནི་སོག་རྒྱལ་གོ་དན་ཡིན་ཏེ། ཧོར་ཆེན་པོས་མི་ཉག་དང་ཅིན་
རྒྱལ་རབས་བཅས་སྔ་གཞུག་ཏུ་བཅོམ་ཞིང་བདག་ཏུ་བཟུང་རྗེས་རྒྱལ་པོ་ཨོལ་གོ་
དའི་ཡིས་སྔོན་གྱི་མི་ཉག་གི་ས་གཞིས་དང་འབྲེལ་ཡོད་མདོ་སྨད་ཤར་མཐའི་བོད་
ཀྱི་ས་ཁུལ་རྣམས་རྒྱལ་སྲས་གོ་དན་གྱི་དབང་དུ་བཅད་དེ་ཧོར་ཡུལ་བྱང་གི་རྒྱལ་
པོར་བསྐོས། དེ་ནས་བོད་རབ་བྱུང་བཞི་པའི་ལྕགས་བྱི་ལོར་གོ་དན་རྒྱལ་པོས་
བློན་དོར་རྟ་ནག་པོ་བྱ་བ་དམག་དཔོན་ཆེན་པོར་བསྐོས་ཏེ་ཧོར་དམག་སུམ་ཁྲི་
ལྷག་དང་བཅས་པ་བོད་ལ་བཏང་ཞིང་དེ་དག་མཚོ་བོད་ཀྱི་བྱང་ལམ་བརྒྱུད་དེ་
བོད་དབུས་ གཙང་ འཕན་ ཡུལ་ བཅས་ ལ་ སླེབས། དེ་ གའི་ ཡུལ་ མི་ རྣམས་
འཇིགས་ཏེ་བྲོས་བྱོལ་བྱས་ཤིང་མ་ཤོར་ལག་ཟིན་བྱུང་བ་རྣམས་དམར་གསོད་
140



དང་འཕྲོག་བཅོམ་མང་པོ་བྱས། ཁྱད་པར་དུ་རྭ་སྒྲེང་དང་རྒྱལ་ལྷ་ཁང་སོགས་
མེར་བསྲེགས་ཏེ་བརླགས་ཤིང་སོ་སྟོན་ཞུ་བ་གཙོས་པའི་བླ་བཙུན་ལྔ་བརྒྱ་ལྷག་
བཀྲོངས་པས་བོད་མིས་གླིང་ལོག་བྱ་བའི་དགོན་སྡེ་ནང་དུ་དམག་འཐབ་དྲག་པོ་
བྱུང༌། དེ་ནས་ཧོར་དམག་རྣམས་ཤར་མར་གཙང་ཕྱོགས་དང་ལྷོ་ཁར་བསྐྱོད་
ནས་བོད་པ་རྣམས་སྤ་བཀོང་བར་བྱས་པས་བོད་ཤིང་སྒོ་ཅན་དུ་གྲགས་པའི་མི་
དཔོན་དྲག་ཞན་ཕལ་ཆེར་གྱིས་ཧོར་ལ་ངོ་གཏད་ཅིང་། བོད་ཡུལ་ གྱི་མཁར་
རྫོང་བཙན་པོ་རྣམས་ཀྱང་བསྐྱེལ་ཏེ་ཡུལ་ཉི་ཚེ་བ་ཐམས་ཅད་མ་ལུས་པར་བཅོམ་
པས་མཐར་ ཤར་ ཀོང་པོ་ཡན་ནས་ནུབ་བལ་ བོ་དང་ ལྷོ་མོན་ལ་ཐུག་གི་བར་
མཚམས་ཚུན་ཆད་ཀྱི་བོད་རྣམས་མངའ་འོག་ཏུ་བསྡུས། དེར་ཡུལ་དཔོན་དང་
ཆོས་ལུགས་གྲུབ་ མཐའ་ སོ་ སོའི་ ཚབ་བྱེད་མི་ སྣ་ དག་ གིས་ ཧོར་ རྒྱལ་ ལ་ མགོ་
འདོགས་ལུས་འབུལ་ཞུས་ཏེ་ཁྲལ་དང་འདབ་ནོར་སྤྲོད་རྒྱུའི་དམ་བཅའ་ཁས་
ལེན་བྱས་རྗེས། ཧོར་དམག་རྣམས་སྐབས་དེར་བོད་དབུས་གཙང་དུ་མ་བསྡད་
པར་རྒྱལ་པོ་གོ་དན་གྱི་བཀའ་བཞིན་རེ་ཞིག་མདོ་སྨད་ལ་ཕྱིར་ལོག དེ་ནས་
སླར་ཡང་བོད་རབ་བྱུང་བཞི་པའི་ཤིང་འབྲུག་ལོར་ཧོར་གྱི་དམག་དཔོན་དོར་རྟ་
ནག་པོ་དང་རྒྱ་སྨན་ཟེར་བ་གཉིས་ཀྱིས་དཔུང་བཏེགས་ཏེ་ཡང་བསྐྱར་བོད་དུ་
འོངས་ཏེ་གོང་མ་རྒྱལ་པོའི་བཀའ་ལས་མི་འདའ་བའི་རྒྱལ་ཁྲིམས་བཙན་པོས་
གཉའ་བར་མནན་ཏེ་བློན་དོར་རྟ་ནག་པོས་ཕོ་བྲང་ཆེན་པོར་ཕོ་ཉ་མངགས་ནས་
རྒྱལ་པོ་ལ། བོད་མཐའ་འཁོབ་ཀྱི་རྒྱལ་ཁམས་ན། དགེ་འདུན་གྱི་སྡེ་ནི་བཀའ་
གདམས་པ་ཆེ། ངོ་བསྲུངས་ནི་སྟག་ལུང་ཆོས་རྗེ་མཁས། གཟི་བརྗིད་ནི་འབྲི་
གུང་སྤྱན་སྔ་ཆེ། ཆོས་ནི་ས་སྐྱ་པཎྜི་ཏ་མཁས་པར་འདུག་པས་གང་སྤྱན་འདྲེན་
ཞུ་ཞེས་པས། རྒྱལ་ པོ་གོ་དན་ གྱིས་ ལན་དུ། ཚེ་འདིའི་དཔལ་འབྱོར་ཕུན་
ཚོགས་མཐའ་དག འཛམ་གླིང་འདི་ན་ཇིང་གིར་རྒྱལ་པོའི་ལུགས་བཞིན་སྤྱད་
141



པ་ལས་ལྷག་པ་མ་མཆིས་པས། འཇིག་རྟེན་ཕྱི་མ་ལ་ཕན་པའི་ཆེད་དུ་ཐར་པ་
དང་ཐམས་ཅད་མཁྱེན་པའི་ལམ་བཟང་པོར་སྟོན་པའི་བླ་མ་ཞིག་ཧ་ཅང་གལ་ཆེ་
བར་འདུག་པས་ཆོས་ལ་མཁས་པ་ས་སྐྱ་པཎྜི་ཏ་སྤྱན་དྲོངས་ཤིག་ཅེས་བཀའ་ལུང་
དང་། དུས་མཚུངས་སུ་ས་པཎ་གདན་འདྲེན་གྱི་གསེར་ཡིག་བཅས་གནང་བ་
ལས་འཕྲིན་ཡིག་གི་ནང་དོན་ནི། ཚེ་རིང་གནམ་གྱི་ཤེད་མོང་ལ་བསོད་ནམས་
ཆེན་པོའི་དཔལ་ལ་བརྟེན་ནས་རྒྱལ་པོ་ངེད་ཀྱི་ལུང་། ས་སྐྱ་པཎྜི་ཏ་ཀུན་དགའ་
རྒྱལ་མཚན་དཔལ་བཟང་པོ་ལ་གོ་བར་བྱེད་པའི་གཏམ། ངེད་ཕ་མ་དང་གནམ་
སའི་དྲིན་ལན་འཇལ་བའི་ཕྱིར། ལམ་གྱི་བླང་དོར་མ་ནོར་བར་སྟོན་ཤེས་པའི་
བླ་མ་དམ་པ་བརྟག་པ་བྱས་དུས་ཁྱོད་དུ་འདུག་པས། ལམ་གྱི་དཀའ་ཚེགས་ལ་
མ་བལྟས་པར་ཡོང་དགོས། གལ་ཏེ་ན་སོ་རྒས་ཟེར་ན་སྔོན་གྱི་ཐུབ་པའི་དབང་
པོས་སེམས་ཅན་གྱི་དོན་དུ་ལུས་གྲངས་མེད་སྦྱིན་པར་གཏོང་བ་ཅི་ཙམ་ཁྱོད་ཀྱིས་
ཆོས་གོ་བའི་དམ་བཅའ་དང་ཨེ་འགལ། ངས་མཐའི་ཁྲིམས་ར་བླངས་ཏེ་དམག་
དཔུང་ཆེན་པོས་བདའ་འདེད་བྱས་ནས་སེམས་ཅན་མང་པོ་ལ་གནོད་པ་བྱས་ན་
མི་སྐྲག་པ་ཨེ་ཡིན། དེས་ན་སངས་རྒྱས་ཀྱི་བསྟན་པ་དང་སེམས་ཅན་མང་པོར་
སོམས་ལ་ཁྱོད་མགྱོགས་པར་ཤོག་ཉི་མ་ནུབ་ཕྱོགས་ཀྱི་བནྡེ་རྣམས་ལ་ཁྱོད་ཤེས་སུ་
འཇུག་པ་ཡིན། གནང་སྦྱིན་ལ་དངུལ་བྲེ་ཆེན་ལྔ། གོས་ཆེན་གྱི་ཆོས་གོས་མུ་
ཏིག་གི་ཚོམ་བུ་ཅན་ལ་མུ་ཏིག་སྟོང་ཕྲག་དྲུག་དང་ཉིས་བརྒྱ། གོས་ལུ་ཧང་གི་
རིང་འགག་ལྷམ་འབོབ་དང་བཅས་པ། ཁ་ཏི་ཁ་ཚང་མ་ཡུག་གཉིས། ཐོན་ཏི་
ཁ་ཚང་མ་ཡུག་གཉིས། གོས་ཆེན་སྣ་ལྔ་ཡུག་ཉི་ཤུ་རྣམས་དང༌། གདན་འདྲེན་
དུ་རྡོར་སྲི་མགོན་དང་དཔོན་ཇོ་དར་མ་གཉིས་བཏང་བ་ཡིན། འབྲུག་ལོ་ཟླ་བ་
བརྒྱད་པའི་གནམ་གང་ལ་བྲིས། ཞེས་ཧོར་གོ་དན་རྒྱལ་པོས་མངགས་པའི་ཕོ་ཉ་
དེ་གཉིས་གཙང་ས་སྐྱར་འབྱོར་ཞིང་། སྐབས་དེར་ཆོས་རྗེ་ས་པཎ་མཆོག་དགུང་
142



གྲངས་དྲུག་ཅུ་རེ་གསུམ་ལ་ཕེབས་ཟིན་ནའང་སྤྱིར་སངས་རྒྱས་ཀྱི་བསྟན་པ་དེ་
ཧོར་གྱི་ཡུལ་དུ་དར་སྤེལ་གཏོང་བ་དང༌། སྒོས་སུ་ཧོར་བཀག་ནས་བོད་གངས་
ཅན་ལྗོངས་འདིར་དུས་བདེ་ཞི་འཇམ་ཡོང་བའི་ཆེད་དུ་སྐུ་ངལ་ལ་མ་འཛེམ་པར་
ཧོར་ཡུལ་དུ་འབྱོན་རྒྱུར་ཞལ་གྱིས་བཞེས། གདན་ས་ཆེན་མོ་སྤྱིའི་འགན་འཛིན་
ནང་གཉེར་པ་གྲོམ་པ་ཤཱཀྱ་བཟང་པོ་བསྐོ་བཞག་གནང་བ་དང་། ས་སྐྱ་དགོན་
པའི་འགོ་འཛིན་དུ་སྔ་མ་འོ་ཡུག་པ་བསོད་ནམས་སེང་གེ་དང་ཤར་པ་ཤེས་རབ་
འབྱུང་གནས་གཉིས་བསྐོ་བཞག་མཛད་ནས། བོད་རབ་བྱུང་བཞི་པའི་ཤིང་
འབྲུག་ལོར་ས་པཎ་རང་གི་ཚ་བོ་འགྲོ་མགོན་འཕགས་པ་དགུང་ལོ་བཅུ་པ་དང༌།
ཕྱག་ན་རྡོ་རྗེ་དགུང་ལོ་དྲུག་ལ་སོན་པའི་བྱིས་པ་དེ་གཉིས་ཀྱང་ཁྲིད་དེ་ས་སྐྱ་ནས་
ཆིབས་སྒྱུར་གནང་ཞིང་། ལམ་བར་དབུས་སུ་འབྱོར་སྐབས་འབྲི་གུང་པ་དང་།
ཚལ་པ། སྟག་ལུང་པ་སོགས་ཆེ་རྒུ་རྣམས་ཀྱིས་མཇའ་འཕྲད་ཞུས་ཤིང༌། དེ་
དག་ཚང་མས་རྫོངས་སྐྱེས་ལེགས་འབུལ་རྒྱ་ཆེན་མཛད་ནས་བོད་ཀྱི་བསྟན་པ་
དང་འགྲོ་བ་སྤྱི་ལ་ཕན་པའི་དོན་དུ་ཧོར་ཡུལ་ལ་ཕེབས་ཏེ་མཛད་པ་སྐྱོང་དགོས་
པའི་རེ་བཅོལ་ཡང་ཡང་ཞུས་པར་གྲགས། དུས་དེར་ས་སྐྱ་པཎྜི་ཏ་ཧོར་ཡུལ་
ཕེབས་པའི་ཐུགས་འདུན་གཙོ་བོ་ཅི་ཡིན་སྐོར་དུ། ལྷོ་བྲག་དཔའ་བོའི་ཆོས་
འབྱུང་མཁས་པའི་དགའ་སྟོན་དུ། རྒྱལ་པོ་གོ་དན་གྱིས་རྗེ་བཙུན་ས་པཎ་སྤྱན་
འདྲེན་བྱུང་བ་ན། འབྲི་གུང་ནས་ཀྱང་ནན་གྱིས་བོད་སྤྱིའི་དོན་དུ་ཐེགས་དགོས་
པར་ཞུས་ཏེ་སྔོན་རྗེ་བཙུན་གྲགས་པའི་གསུང་ནས་མ་འོངས་པ་ན་བྱང་ཕྱོགས་
ནས་ཞྭ་མོ་ཁྲ་འདྲ་བ། ལྷམ་ཕག་སྣ་འདྲ་བ་གྱོན་པ། སྐད་རིགས་མི་གཅིག་པའི་
གདན་འདྲེན་འབྱུང་བས་དེར་སོང་དང་བསྟན་པ་ལ་ཕན་ཞེས་གསུངས་པའི་
ལུང་བསྟན་དང་དུས་མཚུངས་ཏེ་ཆོས་རྗེ་ཉིད་དགུང་ལོ་དྲུག་བཅུ་རྩ་གསུམ་དང་
དབོན་པོ་འཕགས་པ་དགུང་ལོ་བཅུ་དང་ཕྱག་ན་དགུང་ལོ་དྲུག་བཞེས་པ་ཤིང་ཕོ་
143



འབྲུག་གི་ལོ་ལ་ཁུ་དབོན་གསུམ་ས་སྐྱ་ནས་བཏེགས་འབྲི་གུང་ནས་རྫོངས་བ་ཕུལ་
ཏེ་བྱོན། ཞེས་གསལ་བོ་འཁོད་འདུག་པ་ལྟར་ཆོས་རྗེ་ཁོང་ནི་བོད་ཀྱི་བསྟན་
འགྲོ་ཡོངས་ལ་ཕན་བདེ་སྒྲུབ་པའི་དོན་དུ་རང་ཉིད་སྐུ་ན་སྨིན་པའི་སྐུ་ངལ་དང་།
ཐ་ན་སྐུ་སྲོག་ལའང་མ་ལྟོས་པར་ཐུགས་སྐྱེད་རླབས་པོ་ཆེ་བཞེས་ཏེ་ཕེབས་པ་
ཡིན་པ་གོར་མ་ཆགས་སོ། ། དཔེར་ན་ཕེབས་ལམ་དུ་བཀའ་ གདམས་ དགེ་
བཤེས་ནམ་མཁའ་འབུམ་ཞེས་པས་མཇལ་ཕྱག་ཞུ་དུས། ཧོར་འདིར་ཁྱེད་ཀྱིས་
བྱོན་པས་ཕན་པའི་རྒྱུ་མཚན་ཨེ་བདོག་ཅེས་པའི་ལན་དུ། ཧོར་འདིས་ངེད་ལ་
ཅི་ནས་ཀྱང་མཆོད་གནས་ལ་ཤོག མི་འོང་ན་དམག་འོང་ཟེར་བས་དམག་བྱུང་
ན་བོད་ལ་གནོད་ཀྱི་དོགས་ནས་འགྲོ་བ་དང༌། སེམས་ཅན་ལ་ཕན་དུ་རེ་ནས་
འགྲོ་བ་མ་གཏོགས་པ་ཕན་ངེས་པའི་རྒྱུ་མཚན་མ་མཆིས། ལར་སེམས་ཅན་ལ་
ཕན་ན་རང་གི་ལས་སྲོག་གཏོང་བ་ལ་མི་ཕོད་རྒྱུ་མི་བདོག་ཙམ་ཤེས་པ་གདའ་
ཞེས་གསུངས་པ་འདི་དག་ལ་ལེགས་པའི་དཔྱད་ན་བོད་མི་དྲག་ཞན་ཀུན་གྱིས་
དོན་དེ་ལ་ཐུགས་ཁུར་ཆེན་པོ་བྱེད་པ་དང༌། ཧོར་ཡུལ་ཕེབས་པ་ནི་བོད་སྤྱི་དོན་
ཡིན་པ། མི་རིགས་མཐུན་ འགྲིག་དང་རྒྱལ་ ཁམས་ བདེ་འཇགས་ཀྱི་དོན་དུ་
ཐུགས་ཁུར་ཇི་འདྲ་ཞིག་བཞེས་ཡོད་བཅས་ལེགས་པར་ཤེས་ཐུབ་པ་ཡིན། དེ་
ལྟར་རྗེ་ས་པཎ་ཁུ་དབོན་རྣམ་གསུམ་གྱིས་ལམ་ཐག་རིང་བའི་དཀའ་ཚེགས་ཁྱད་
དུ་བསད་དེ་རྟ་དྲེལ་དང་རྔ་མོང་གི་བགྲོད་པ་དལ་བུ་ལ་བརྟེན་ནས་ལེ་བར་སྟོང་
ཕྲག་དུ་མའི་ཤུལ་ལམ་རིམ་གྱིས་བྱོན་མཐར། ཆོས་རྗེ་དགུང་གྲངས་དྲུག་ཅུ་རེ་
ལྔར་སོན་པ་སྤྱི་ལོ་ ༡༢༩ ༦ལོའི་ཟླ་བ་བརྒྱད་པར་བྱང་ཕྱོགས་ལེང་ཀྲུའུ་ཞེས་པའི་
ཡུལ་དེར་བདེ་བླག་ངང་འབྱོར་ཡང་། སྐབས་དེར་སེ་ཆེན་རྒྱལ་པོ་གོ་དན་ཧོར་
ཡུལ་དུ་རྒྱལ་པོ་གོ་ཡུག་གན་རྒྱལ་སར་ཁྲི་འདོན་གྱི་མཛད་སྒོ་ཐོག་ཏུ་ཕེབས་ནས་
བཞུགས་མེད་ཀྱང་། རྒྱལ་པོའི་སྐུ་མཆེད་དང་བློན་འབངས་ཀུན་གྱིས་སྣེ་ལེན་
144



དང་ཕེབས་བསུ་རྒྱ་ཆེར་མཛད་ཅིང་དེར་ལོ་གཅིག་ཙམ་བཞུགས་རྗེས་གོ་དན་
རྒྱལ་པོ་ལེང་ཀྲུའུ་ལ་ཕྱིར་ལོག་ཕེབས་ཏེ་ཕན་ཚུན་དངོས་སུ་མཇལ་འཕྲད་མཛད།
གོ་དན་རྒྱལ་པོའི་ཐུགས་ཤིན་ཏུ་དགྱེས་ཤིང་སྤྲོ་བའི་ངང་ནས་ཆོས་དང་འཇིག་
རྟེན་པའི་ལུགས་གཉིས་ཀྱི་གནད་དོན་སོགས་བགྲོས་གླེང་མང་དུ་གནང་རུང་།
ཕན་ཚུན་གོ་བརྡ་མི་འཕྲོད་པའི་ཚེ་ན་ཡུ་གུར་གྱི་དགེ་བཤེས་མཁས་པ་ཆོས་སྐད་
བསྒྱུར་གནང་བས་གསལ་བོར་གོ་བར་བཅུག་པས་རྒྱལ་པོའི་ཐུགས་ཡིད་རབ་ཏུ་
དགྱེས་ཏེ། ཕྱིན་ཆད་ཧོར་གྱི་ལྷ་པ་དང་ཨེ་ཀ་འུན་སོགས་སྔར་བཞིན་བན་དེའི་
གྲལ་འགོར་བསྡད་མི་ཆོག་པ་ཐམས་ཅད་ཀྱི་གྲལ་འགོར་བླ་མ་ས་སྐྱ་པ་བཞུགས་
ལ། སྨོན་ལམ་གསོལ་འདེབས་ཀྱི་མཛད་སྒོ་འཚོགས་སྐབས་ཀྱང་སྔོན་ལ་བན་དེ་
རྣམས་ཀྱིས་སྨོན་ལམ་ཐོབས་ཞེས་བཀའ་ལུང་བསྒྲགས་ནས་ཧོར་གྱི་རྒྱལ་ཁམས་
སུ་སངས་ རྒྱས་ བསྟན་ པའི་ རྗེས་ འཛིན་ དགེ་ འདུན་ རབ་ ཏུ་ བྱུང་ བའི་ དབུ་
འཕངས་ཐོག་མར་བསྟོད་པར་གྱུར། དུས་དེར་ཧོར་གོ་དན་རྒྱལ་པོ་ལ་ཤ་ཁྲའི་
ནད་གཞི་ཕོག་པར་སྨན་བཅོས་གཞན་གྱིས་མ་ཕན་པར་ཆོས་རྗེ་ས་པཎ་གྱིས་སྨན་
བཅོས་དང་རིམ་གྲོ་མཛད་པས་ཕན་སྐྱེད་མངོན་གསལ་ཆེན་པོ་བྱུང་ཞིང་། དེ་
ནས་བཟུང་ཧོར་རྒྱལ་བློན་ཡོངས་ཀྱིས་ཆོས་རྗེར་དད་གུས་སྔར་ལྷག་ཏུ་སྐྱེས་ཤིང་
སྔར་བས་མཚན་སྙན་རབ་ཏུ་རྒྱས་པར་བྱུང༌། ཧོར་ཡུལ་དུ་ས་སྐྱ་པའི་ཆོས་ཀྱི་
སྙན་གྲགས་དང་གདུལ་བྱ་རྒྱ་ཆེར་དར་འཕེལ་བྱུང་བ་མ་ཟད། ཆོས་རྗེ་ས་པཎ་
སྐུ་འཁོར་རྣམས་ཧྲན་ཤིའི་རི་བོ་རྩེ་ལྔར་ཕེབས་ནས་ཆོས་གསུངས་པ་དང༌། ད་
དུང་གཞན་རྒྱ་ཡུལ་དང༌། ཡུ་གུར། མི་ཉག་ལ་སོགས་མི་རིགས་མི་གཅིག་པའི་
དད་ལྡན་རྣམས་ཕྱོགས་བཞི་མཚམས་བརྒྱད་ནས་ལེང་ཀྲུའུ་འདུས་ནས་བཀའ་
ཆོས་ཞུ་བ་དང་བསྟུན་ནས་མི་རིགས་དབར་གྱི་མཐུན་སྒྲིལ་དང་བརྩེ་གདུང་གི་
འབྲེལ་བ་སོགས་གཏིང་ཟབ་ཏུ་སྤེལ་བའི་མཛད་འཕྲིན་བཟང་པོ་རྒྱ་ཆེར་སྐྱོང་
145



གནང་བྱས་པ་ལགས་སོ། །
གསུམ། ཆོས་རྗེ་ས་པཎ་གྱིས་བོད་ལ་བསྩལ་བའི་སྤྲིངས་ཡིག་
དང་དེར་ཅུང་ཟད་དཔྱད་པའི་སྐོར་བཤད་པ།
འཁོན་ལྷའི་གདུང་རྒྱུད་ས་སྐྱ་གོང་མ་རྣམ་ལྔའི་ཡ་གྱལ་ས་པཎ་ཀུན་དགའ་
རྒྱལ་མཚན་མཆོག་ནང་སའི་བྱང་ངོས་ཧོར་གྱི་ཡུལ་དུ་ཕེབས་པ་ནས་བཟུང་ཡུལ་
ཕྱོགས་དང་། མི་རིགས་མི་འདྲ་བའི་དད་ལྡན་ཐམས་ཅད་ལ་ཆོས་ཀྱི་འཁོར་ལོ་
བསྐོར་བ་མ་ཟད། ད་དུང་གཙོ་བོར་བོད་ཁམས་འདི་ཉིད་འཕྲལ་དང་ཡུན་དུ་
བདེ་བའི་ ཐབས་ལ་ཐུགས་ཁུར་འབད་བརྩོན་ནམ་ཡང་མི་ལྷོད་པ་མཛད་ཡོད་
ཅིང༌། ཧོར་རྒྱལ་གོ་དན་ལ་ཐབས་མཁས་ཀྱི་སྒོ་ནས་བོད་ཁམས་བདེ་འཇགས་
ཡོང་ཐབས་ཀྱི་ཞུ་བ་མཛད་པ་དང་། དུས་མཚུངས་སུ་ཧོར་ཇིང་གིར་རྒྱལ་རྒྱུད་
ཀྱི་བསམ་བློ་དང་། དམག་དོན་སྟོབས་ཤུགས། སྲིད་ཐབས་ཀྱི་ཇུས་གཞི། རྒྱ་
དང་མི་ཉག་སོགས་རྒྱལ་ཁམས་ སོ་ སོའི་ སྐབས་དེའི་གནས་ཚུལ་བཅས་ཕྱོགས་
གང་ཐད་དཔྱད་པ་ཞིབ་ནན་གནང་བ་བརྒྱུད། སིལ་བུའི་བོད་ཁམས་འདི་ཡང་
ནང་སའི་མི་རིགས་གཞན་དང་འདྲ་བར་ཧོར་རྒྱལ་པོའི་མངའ་ཁོངས་སུ་སྐྱབས་
བཅོལ་བྱས་ཏེ་གཅིག་གྱུར་བྱུང་ན། སངས་རྒྱས་ཀྱི་བསྟན་པ་དང་བོད་སྐྱེ་འགྲོ་
ཀུན་འཕྲལ་ཕུགས་གང་ལའང་ཕན་བདེ་ཆེ་བར་དགོངས་ཏེ་ཆོས་རྗེ་རང་ཡང་
ཧོར་ཡུལ་དུ་བཞུགས་རྒྱུར་ཐུགས་ཐག་བཅད་ནས། བོད་དབུས་གཙང་མངའ་
རིས་དང་བཅས་པའི་སེར་སྐྱ་མི་དམངས་མཐའ་དག་ལ་གནང་བའི་ས་པཎ་གྱི་
སྤྲིངས་ཡིག་ཅེས་ཡོངས་སུ་གྲགས་པའི་བོད་ཀྱི་དཔོན་པོ་དག་ལ་བླང་དོར་བྱེད་
སྒོའི་ཕྱག་འཕྲིན་གནང་བ་འདི་ལྟར་ཏེ། ཨོཾ་སྭསྟི། བླ་མ་དང་མགོན་པོ་འཇམ་
དཔལ་དབྱངས་ ལ་ ཕྱག་འཚལ་ལོ། ། དཔལ་ལྡན་ ས་ སྐྱ་པཎྜི་ཏས། དབུས་
146



གཙང་མངའ་རིས་དང་བཅས་པའི་དགེ་བའི་གཤེས་གཉེན་ཡོན་མཆོད་རྣམས་
ལ་སྤྲིངས་པ། སངས་རྒྱས་ཀྱི་བསྟན་པ་དང་། སེམས་ཅན་སྤྱི་དང༌། སྒོས་བོད་
སྐད་སྨྲ་བ་ ཐམས་ ཅད་ལ་ ཕན་པར་བསམས་ནས་ཧོར་ནང་དུ་འོངས། ངེད་
འབོད་མཁན་ལ་ཡོན་བདག་ཆེན་པོ་ཤིན་ཏུ་དགྱེས། འཕགས་པ་སྤུན་འདི་འདྲ་
བའི་ཆུང་བ་ནས་ཁྲིད་ནས་འཁོར་དང་བཅས་པ་འོང་བ་དེ་ངེད་ལ་བསམ་པ་
ཡིན། ཁྱོད་མགོས་ངོ་བལྟས་པ་ཡིན། གཞན་ཚོ་རྐང་པས་ངོ་བལྟས་པ་ཡིན།
ཁྱོད་ངས་བོས་པ་ཡིན། གཞན་ཚོ་སྐྲག་ནས་འོང་བ་ཡིན། དེ་ངས་མི་ཤེས་པ་ཨེ་
ཡིན། འཕགས་པ་སྤུན་གྱིས་སྔར་ཡང་བོད་ཀྱི་ཆོས་ནི་ཤེས་པར་འདུག ད་དུང་
ཡང་འཕགས་པས་བོད་ཆོས་སློབ། ཕྱག་ན་རྡོ་རྗེས་ཧོར་ཡིག་དང་ཧོར་སྐད་སློབ།
ངས་མི་ཆོས་ཀྱི་བསྐྱངས། ཁྱོད་ཀྱིས་ལྷ་ཆོས་ཀྱིས་བསྐྱངས་ན་ཤཱཀྱ་མུ་ནེའི་བསྟན་
པ་ཡང་ཕྱིའི་རྒྱ་མཚོའི་མཐའ་ཚུད་ཆད་ཁྱབ་པར་མི་འགྲོ་བ་ཨེ་ཡིན་གསུངས་
སོ། ། རྒྱལ་པོ་བྱང་ཆུབ་སེམས་དཔའ་འདི་སྤྱིར་སངས་རྒྱས་ཀྱི་བསྟན་པ་དང་།
སྒོས་དཀོན་མཆོག་གསུམ་ལ་ཤིན་ཏུ་གུས། ཁྲིམས་ལུགས་བཟང་པོས་འཁོར་
ཐམས་ཅད་ལེགས་པར་སྐྱོང་ཞིང་། ཁྱད་པར་དུ་ཡང་ངེད་ལ་གཞན་ལས་ལྷག་
པའི་ཐུགས་ལ་འདོགས་པར་བྱུང༌། ཁོང་གི་ཞལ་ནས་ཁྱོད་རང་བློ་བདེ་བར་
ཆོས་ཤོད། ཁྱོད་ལ་གང་དགོས་ངས་སྟེར་བ་ཡིན། ཁྱོད་བཟང་པོ་གཏོང་བ་
ངས་ཤེས། ངས་ བཟང༌ པོར་ ཨེ་ གཏོང་ གནམ་ ཤེས་ གསུངས། ཁྱད་ པར་
འཕགས་པ་སྤུན་ལ་ཐུགས་འདོགས་ཆེ་བར་འདུག རང་ཤེས་ཁྲིམས་ལུགས་
འཁུར་ཤེས་ ན། རྒྱལ་ ཁམས་ ཐམས་ ཅད་ ལ་ ཕན་ པར་ བྱ་ སྙམ་ པའི་ ཐུགས་
དགོངས་བཟང་པོ་ཅིག་འདུག སྒོས་ཁྱོད་རང་གི་མི་སྡེ་བོད་རྣམས་ལ་ཁྲིམས་
ལུགས་ལེགས་པར་སློབས། སྐྱིད་དུ་འཇུག་པ་ངས་ཤེས་གསུངས་པ་དང་། རྒྱལ་
པོ་དང་རྒྱལ་རྒྱུད་རྣམས་ཚེ་རིང་བའི་སྨོན་ལམ་རིམ་གྲོ་པ་ཐམས་ཅད་ཀྱིས་འབད་
147



པར་ཞུ། སྐབས་དོན་ཧོར་འདིའི་དམག་སྡེ་གྲངས་ལས་འདས། འཛམ་བུ་གླིང་
ཐམས་ཅད་ཁོང་གི་མངའ་རིས་སུ་འདུག་སྙམ་པའི་བསམ་པ་ཅིག་འདུག ཁོང་
རང་དང་མཐུན་པ་ཚོ་སྐྱིད་སྡུག་ཁོང་རང་དང་མཉམ་པར་བྱེད། ཁོང་ལ་ཞེ་
ཐག་པས་གང་ཟེར་ལ་མ་ཉན་ན་ངོ་བལྟས་པ་ཡིན་ཟེར་བའི་མིང་གིས་མི་ཆོག་པ།
རྟིང་བརླག་པར་བྱེད་པ་ཅིག་འདུག ཡུ་གུར་གྱི་རྒྱལ་ཁམས་འདི་ཡང་མ་བརླག་
པར་གོང་དུ་ ཕན། མི་ནོར་རྣམས་ཁོང་གི་བླངས་ནས། ཡིག་མཁན། ནོར་
གཉེར་བ། བུ་དགའ་ཐམས་ཅད་ཁོང་གིས་བྱེད། རྒྱུ། མི་ཉག སོག་པོ་ལ་
སོགས་པ་མ་བརླག་གོང་དུ་ཧོར་འདྲ་བཏང་ཡང་ཅི་ཟེར་མ་ཉན་པས་བརླག་པའི་
རྟིང་ལ་འགྲོ་ས་མ་རྙེད་ནས་ངོ་བལྟ་དགོས་བྱུང་། འོན་ཀྱང་དེ་རྟིང་ཅི་ཟེར་ཉན་
པས་ད་ ལྟ་ ཐད་ ཐད་ སོ་ སོ་ན་བུ་ དགའ་ ནོར་ གཉེར། དམག་དཔོན། ཡིག་
མཁན་ལ་སོགས་པ་ཁོང་རང་གི་མི་ཆེན་རེ་བསྐོས་པ་མང་། འོ་སྐོལ་མི་སྡེ་ངན་ལ་
གྱོང་བས་ཐབས་སྣ་ཚོགས་ཀྱི་སྒོ་ནས་བྲོས་པས་ཐར་དུ་རེ། ཐག་རིང་བས་མི་
ཡོང་དུ་རེ། འཐབ་ཐུབ་ཏུ་རེ་ནས། གཡོ་སྒྱུ་ཟོལ་གསུམ་བྱས་པས་བརླག་ཀྱང་
བརླག ཐ་ཐད་ སོ་སོ་ནས་ངོ་བལྟས་པའི་ཚོ་མང༌། བོད་ངན་ལ་ གྱོང་པའི་
སྟོབས་ཀྱིས་བྲན་དང་གཡོག་བྱེ་བྲག་མ་གཏོགས་པ། དཔོན་པོ་བསྐོས་པ་བརྒྱ་ལ་
རེ་འགའ་ཙམ་ལས་མ་མཐོང་། བོད་ངོ་བལྟས་པ་མང་ཡང་འདབ་ནོར་ཉུང་
བའི་སྟབས་ཀྱིས་མི་ཆེན་ཚོ་ཏིང་ནས་མ་མགུ་བའི་གནད་ཅིག་གདའ། ན་ནིང་
ནི་ལོ་འགའ་ལ་ སྟོད་དུ་དམག་ སོང་བ་མེད། ངས་བེ་རི་ཁྲིད་ནས་ངོ་ བལྟས།
འདིར་ཤིན་ཏུ་ངོ་བལྟ་ལེགས་པས། སྟོད་མངའ་རིས། དབུས་གཙང་བ་རྣམས་
ངོ་བལྟས། བེ་རི་ཐ་ཐད་ཚོ་ཡང་ངོ་བལྟ་བར་ཡོད་བྱས་པས། ད་བར་ལ་དམག་
མ་སོང་བ་དེས་ཕན་པ་ཡིན་ཏེ། སྟོད་ཀྱི་མི་རྣམས་དེ་ཚོ་མི་ཤེས་ཏེ་མཆིས། དེ་
སྐབས་སུ་འདི་ན་མར་ངོ་བལྟས་པ་ཡིན་ཀྱང་འདབ་ནོར་ལེགས་པོ་མ་བྱས་པ་
148



དང༌། བློ་མ་གཏད་པ་ཀུན་ལ་དམག་བརྒྱབ་ནས་མི་ནོར་ཐམས་ཅད་གཏོར་བ་
དེ་ཁྱེད་རྣམས་ཀྱིས་ཐོས་ཏེ་མཆིས། དམག་བརྒྱབ་པ་དེ་ཚོ་ཡུལ་བཙན། མི་
དཔའ། དམག་མང་། གོ་ཆ་སྲ་ཞིང་མདའ་མཁས་པ་རྣམས་ཀྱིས་ཐུབ་ཏུ་རེ་
བྱས་པས་བརླག་འདུག མི་རྣམས་ཀྱི་བསམ་པ་ལ། ཧོར་ཁོ་རང་འུ་ལག་དང་
དམག་ཁྲལ་ཆུང༌། གཞན་ཚོ་འུ་ལག་དང་དམག་ཁྲལ་ཆེ་བསམ་སྟེ། གཞན་ཚོ་
བས་ཧོར་རང་འུ་ལག་དང་དམག་ཁྲལ་ཆེ། དེ་དང་སྦྱར་ན་གཞན་ཚོ་ཆུང་བ་
གདའ། ད་དུང་ཡང་ཅི་ཟེར་གྱི་ངག་ལ་ཉན་ན་ཁྱེད་རྣམས་ཀྱི་ཡུལ། ས་ཕྱོགས་
ཀྱི་མི་སྡེ། སོ་སོའི་དཔོན་གང་ཡོད་པ་དེ་དཔོན་དུ་བསྐོས། ས་སྐྱ་པའི་གསེར་
ཡིག་པ་དང་དངུལ་ཡིག་པ་བོས་ལ། ངེད་ཀྱི་ད་ར་ཁ་ཆེ་འདི་བསྐོས་ན་འཐད་པ་
ཡིན་ཟེར་བའི་ངོ་སྤྲོད་གྱིས་ལ་ཕར་འགྲོ་ཚུར་འགྲོའི་བང་ཆེན་པ་གོ་ཆོད་པ་ཚུད།
དེ་ནས་དཔོན་གྱི་མིང་། མི་སྡེའི་གྲངས། འདབ་ནོར་གྱི་ཚད་ཡི་གེ་ལེགས་པོ་
གསུམ་གྱིས་ལ། གཅིག་ངེད་ལ་བསྐུར། གཅིག་ས་སྐྱར་ཞོག གཅིག་རང་རང་
གི་དཔོན་གྱིས་བཟུང༌། ཡང་ངོ་བལྟས་པ་འདི་ཡིན། མ་བལྟས་པ་འདི་ཡིན་
ཟེར་བའི་ས་རིས་ལེགས་པོ་གྱིས། ཤན་མ་ཕྱེད་ན་ངོ་མ་བལྟས་པའི་ཞོར་ལ་
བལྟས་པ་ཚོ་ཡང་བརླག་དོགས་ཡོད། ས་སྐྱ་པའི་གསེར་ཡིག་པས་ཡུལ་གང་ཡིན་
པའི་དཔོན་དང་གྲོས་གྱིས་ལ། སེམས་ཅན་ལ་ཕན་པར་གྱིས་ལ་རང་ཚོད་དབང་
ཆེ་མ་བྱེད། ཡུལ་དཔོན་གྱིས་ཀྱང་ས་སྐྱ་པའི་གསེར་ཡིག་པ་དང་གྲོས་མ་བྱས་
པར་རང་ཚོད་མ་བྱེད། གྲོས་མ་བྱས་ པར་ རང་ཚོད་བྱེད་ པ་ ཁྲིམས་ལ་མེད།
ཉེས་པ་ལ་ཐུག་ན་འདི་ན་ཞུ་བ་དཀའ། དེར་ཐམས་ཅད་བློ་མཐུན་པར་གྱིས།
ཧོར་གྱི་ཁྲིམས་ལུགས་བྱས་ན་ལེགས་པོ་འོང༌། གསེར་ཡིག་པ་བསུ་སྐྱེལ་དང་
ཞབས་ཏོག་ལེགས་པོར་གྱིས། འདི་ཡང་གསེར་ཡིག་པ་ཡོང་བ་ཀུན་ལ་གཞན་
འདྲི་བའི་སྔོན་ལ་མ་བྲོས་སམ་འཐབ་བམ། གསེར་ཡིག་པ་ཚོ་ཉ་ར་ལེགས་པར་
149



བྱས་སམ། འུ་ལག་བྱུང་ངམ། ངོ་བལྟས་པ་རྣམས་བརྟན་ནམ་བྱས་པ་དེ་ཚོ་
སྔོན་ལ་འདྲི་བར་འདུག གསེར་ཡིག་པ་དེ་མ་མགུ་ན་གནོད་ཐུབ་པའི་གཏམ་
གཏོང་བར་ངེས། མགུ་ན་ཕན་ཐོགས་ནུས་པ་ཅིག་གདའ། གསེར་ཡིག་པའི་
ངག་ལ་མ་ཉན་ན་བྱས་ཀྱང་དཀའ་བར་མཐོང༌། འདིར་མི་གང་དྲག་པ་དང༌
འདབ་ནོར་ཁྱེར་ནས་འོང་བ་ཚོ་བཟང་པོར་གཏོང་བར་གདའ། རང་རེ་ཚོ་ཡང་
བཟང་པོ་བྱ་སྙམ་པའི་བསམ་པ་ཡོད་ན་ངེད་རང་གི་དཔོན་པོ་ཀུན་འདབ་ནོར་
བཟང་པོ་བཟུང་ལ་ས་སྐྱ་པའི་མི་དང་འགྲོགས་ལ་བྱོན། འདབ་ནོར་འདི་ཙམ་
ཅིག་འདབ་ཟེར་བའི་གྲོས་གྱིས། འདིར་ངས་ཀྱང་གྲོས་བྱེད། དེ་ནས་རང་ཡུལ་
འོངས་ནས་རང་གཞན་ཐམས་ཅད་ལ་ཕན་པར་འོང༌། སྤྱིར་ངས་ཀྱང་ན་ནིང་
ནས་མི་བཏང་ནས་འདི་ལྟར་བྱས་ན་ལེགས་བྱས་ནས་གྲོས་བསྟན་པ། ཁྱེད་རང་
རྣམས་ཀྱིས་ཀྱང་དེ་བཞིན་བྱེད་པའི་རིགས་སུ་མེད་པ་འདུག བརླག་པའི་རྗེས་
ལ་ཁྱེད་ཐ་དད་ཚོ་ཅི་ཟེར་ཉན་པ་ཅིག་འདོད་པ་ཡིན་ནམ། ཅི་ཟེར་བ་ཡིན་ཡང་
མ་གོ ཕྱིས་ས་སྐྱ་པ་ཧོར་གསེབ་ཏུ་སོང་བ་ཡིན་ཏེ་ངེད་ལ་མ་ཕན་ཟེར་བ་དེ་མི་
གསུང་པར་ཞུ། ངས་བདག་པས་གཞན་གཅེས་པའི་བསམ་པ་བྱས་ནས་བོད་
སྐད་སྨྲ་བ་ཐམས་ཅད་ལ་ཕན་པའི་ཕྱིར་དུ་ཧོར་གསེབ་ཏུ་འོང་བ་ཡིན་ཏེ། ངས་
ཅི་ཟེར་ལ་ཉན་ན་ཕན་པར་འདུག ཁྱེད་རྣམས་ཀྱིས་འདིའི་སྣང་ཚུལ་མ་མཐོང་།
ཐོས་པ་རྣམས་ལ་ཡིད་ཆེས་པ་ཤིན་ཏུ་དཀའ། དེའི་སྟོབས་ཀྱིས་ད་དུང་བཏུབ་
པར་འོང་སྙམ་སྟེ། བདེ་བའི་འཕྲོ་ལ་གློ་བུར་དུ་འདྲེས་མནན་པ་ལྟ་བུའི་འཐིབ་
གནོན་ཅིག་བྱུང་ནས་དབུས་གཙང་གི་བུ་ཚ་དང་མི་ལ་སོགས་པ་ཧོར་གསེབ་ཏུ་
སོང་གིས་དོགས། ངེད་ནི་ལེགས་ཉེས་ཅི་བྱུང་ཡང་ང་ལ་འགྱོད་པ་མེད། བླ་མ་
དཀོན་མཆོག་གི་བྱིན་རླབས་དང་བཀའ་དྲིན་གྱིས་ད་དུང་ལེགས་པོ་འོང་བ་ཡང་
སྲིད། ཁྱེད་རང་རྣམས་ཀྱང་དཀོན་མཆོག་ལ་གསོལ་བ་ཐོབ། རྒྱལ་པོས་ངེད་ལ་
150



སུ་དང་ཡང་མི་འདྲ་བའི་ཐུགས་ལ་བཏགས། དེའི་སྟོབས་ཀྱིས་རྒྱ་བོད། ཡུ་
གུར། མི་ཉག་ལ་སོགས་པའི་དགེ་བཤེས་མི་ཆེན། ཡུལ་མི་གཅིག་པ་ཐམས་
ཅད་ཀྱིས་ངོ་མཚར་ཆེ་སྙམ་ནས་ཆོས་ཉན་པ་དང་གུས་པ་ཆེ་བ་འདུག ངེད་
འདིར་འོང་བ་རྣམས་ལ་ཧོར་གྱིས་ཅི་འདྲ་བྱེད་སྙམ་པའི་དོགས་པ་མི་དགོས།
ཐམས་ཅད་ཀྱི་ཐུགས་ལ་བཏགས་ནས་བཟང་པོར་ཡོད་པས། ངེད་ཀྱི་ཕྱོགས་
ནས་ ཐམས་ ཅད་ བློ་ བདེ་ བར་ བཞུགས་ པས་ ཆོག འདབ་ ནོར་ ལ་ གསེར།
དངུལ། གླང་པོ་ཆེའི་མཆེ་བ། མུ་ཏིག་རྡོག་པོ་ཆེ་བ། མཚལ། བཙོད། རུ་རྟ།
གི་ཝང་། སྟག་གཟིག་གུང་གསུམ། སྲམ། བོད་སྣམ། དབུས་ཕྲུག་བཟང་པོ།
འདི་ན་དེ་ཚོ་དགའ་བར་འདུག སྤྱིར་ནོར་ལ་འདིར་གཙིགས་ཆུང་ཡང་རང་
རང་གི་ཡུལ་ན་གང་བཟང་གི་ནོར་རྫས་འོང་བས་ཆོག་པ་ཡིན། གསེར་ཡོད་ན་
གང་འདོད་འོང་བར་འདུག་པས་དགོངས་མཛོད། སངས་རྒྱས་ཀྱི་བསྟན་པ་
ཕྱོགས་མཐའ་དག་ཏུ་རྒྱས་པར་གྱུར་ཅིག་མངྒ་ལམ། ཞེས་གསུང་ཤོག་གནང་བ་
འདི་ལ་བོད་དབུས་གཙང་སོགས་ཀྱི་གྲྭ་བཙུན་བུ་སློབ་སྦྱིན་བདག་དང་བཅས་སྐྱེ་
བོ་ཐམས་ཅད་ཀྱིས་མཐོང་བས་སོ་སོར་དགའ་མགུ་ཡི་རང་ཞིང་སྤྲོ་བ་མཆོག་ཏུ་
ཐོབ་པར་མཛད་ཅིང་སྲུང་བརྩི་ལག་ལེན་བསྟར་བས་བོད་འདིར་རླབས་ཆེན་གྱི་
མེས་རྒྱལ་ལོ་རྒྱུས་རིང་མོ་ལས་ཧོར་རྒྱལ་པོ་དང་འབྲེལ་བ་ཆེན་པོ་བྱུང་བའི་སྐོར་
གྱི་ལོ་རྒྱུས་ཚད་ལྡན་གྱི་ཡིག་ཆ་ཤིན་ཏུ་གལ་འགངས་ཆེན་པོ་ཞིག་ཡིན་ཕྱིར་ལེ་
ཚན་འདིའི་ནང་སྤྲིངས་ཡིག་དེ་ཆ་ཚང་བཀོད་པ་མ་ཟད། ད་ལྟ་ང་ཚོས་ལོ་རྒྱུས་
སྨྲ་བའི་དབང་པོ་དག་གིས་སྤྲིངས་ཡིག་འདིའི་འབྲུ་དོན་ལ་ལེགས་པར་དཔྱད་
ཅིང་བསམ་གཞིགས་ཡང་དག་བྱས་ཏེ་བསྟན་དོན་གཙོ་བོ་ནི། ས་པཎ་རང་ཉིད་
ལོ་ན་ཧ་ཅང་བགྲེས་པ་དང་ལོ་ན་མ་སོན་པའི་ཚ་བོ་གཉིས་བཅས་དཀའ་ཚེགས་
ལ་མ་འཛེམ་པར་ལེ་བར་སྟོང་ཕྲག་བརྒྱུད་ནས་ཧོར་ཡུལ་དུ་ཕེབས་དགོས་པའི་རྒྱུ་
151



རྐྱེན་གཙོ་བོ་ནི། སྔར་བྱུང་བོད་ཀྱི་ལོ་རྒྱུས་ལས་སྔ་དར་དང་ཕྱི་དར་གཉིས་སུ་
དབྱེ་བའི་བར་མཚམས་སུ་བོད་རྒྱལ་སིལ་བུ་ཐོར་བའི་དུས་སུ་ཕྱི་ཕྱོགས་ཀྱི་བཙན་
འཛུལ་དང་ནང་ཁུལ་གྱི་འཁྲུག་རྩོད་ཆེ་ཆུང་འདྲ་མིན་སྣ་ཚོགས་རྒྱུན་མི་ཆད་པར་
དུ་མ་བྱུང་བས་བོད་ཀྱི་ཡུལ་དུ་སེར་སྐྱ་ཀུན་ལ་སྡུག་བསྔལ་རྫོགས་མཐའ་མེད་པ་
ཞིག་དངོས་སུ་བྱུང་བའི་ཉམས་མྱོང་དང་བསླབ་བྱ་ཕྱོགས་བསྡོམ་གནང་ཐོག་
ད་ཡོད་ཀྱི་སྤྱི་ཚོགས་རྣམ་པ་ནི་ཆབ་སྲིད་སྟོབས་ཤུགས་སོ་སོའི་བར་དུ་གཅིག་
འོག་གཅིག་མི་འདུས་པའི་འགལ་བ་སྣ་ཚོགས་གནས་ཡོད་པས་བོད་སྤྱི་ཡོངས་སུ་
བདེ་འཇགས་དགོས་ན་ཐོག་མར་ངེས་པར་དུ་གཅིག་གྱུར་ཞིག་ཡོང་ཐབས་བྱ་
དགོས་སྙམ་ རུང་། དོན་ དེ་ བསྒྲུབ་ པའི་ ནུས་ སྟོབས་ ནི་ ཧོར་ རྒྱལ་ ཁོ་ ན་ མ་
གཏོགས་གཞན་སུ་ལའང་མེད་པ་དང་། བོད་མི་རིགས་འདི་ཉིད་ཧོར་རྒྱལ་ལ་
བརྟེན་ནས་དེ་དག་དང་མཉམ་དུ་གཅིག་གྱུར་བྱ་རྒྱུ་དེ་འཕྲལ་ཕུགས་ཀུན་ལ་
ལེགས་ཚོགས་ཆེ་ཤོས་ཡིན་པ་བཅས་དགོངས་ནས་ཧོར་དུ་ཕེབས་ནས་ སྤྲིངས་
ཡིག་གཏོང་བ་འདི་ནི་བོད་རིགས་ཡོངས་ལ་ཕན་བདེ་ཡོང་ཐབས་སུ་འབོད་སྐུལ་
རླབས་ཆེ་བ་ཞིག་ཡིན་ལ། འཕྲིན་ཡིག་གི་བསྟན་དོན་གཙོ་བོ་ནི་བོད་ཀྱི་ཆེ་རྒུ་
གཞན་རྣམས་ཧོར་གྱི་སྟོབས་ཤུགས་ལ་འཇིགས་སྐྲག་དང་དོགས་ཉེན་ཆེན་པོ་
བྱེད་པར་བརྟེན། ཁོང་གིས་ཐོག་མར་ཁོ་ནར་རང་ཉིད་ཁུ་དབོན་རྣམ་གསུམ་
ཉེན་དོགས་ གང་ ལའང་ ཇི་ མི་ སྙམ་ པར་ ཧོར་ རྒྱལ་ པོའི་ དྲུང༌ དུ་ ཕེབས་ ཤིང༌།
བོད་སྐད་སྨྲ་བ་ཀུན་ལ་ཕན་པ་ཞིག་ཡོང་ཆེད་ཁོ་ན་ཡིན་པ་གསལ་པོར་བསྟན་པ་
དང༌། ཧོར་ རྒྱལ་ གོ་ དན་ གྱིས་ རང༌ ཅག་ ཁུ་ དབོན་ གསུམ་ ལ་ ཁྱད་ པར་ དུ་
གཟིགས་སྐྱོང་དང་ཐུགས་ཁུར་ཆེན་པོ་བཅས་གནང་ཚུལ་ཞིབ་པར་གསུངས་
ནས་བོད་ཆེ་རྒུ་རྣམས་འཇིགས་དོག་གི་བསམ་ཚུལ་དང་དྲན་ཚུལ་རྣམས་སེལ་
ཐབས་མཛད་པའི་ཆེད་དང་། སྐབས་དེར་ཧོར་ཇིང་གིར་རྒྱལ་རྒྱུད་ཀྱི་དམག་
152



དང་དཔལ་འབྱོར་ སོགས་ འཛམ་ གླིང་ན་དོ་ཟླ་མེད་པའི་ཚུལ་རྣམས་ཤེས་སུ་
འཇུག་པ་དང༌། ཧོར་ གྱི་ ཐབས་ཇུས་ ནི་ བཏུད་ན་བྱམས་ ལ་ རྒོལ་ ན་ མཐར་
བརླག་ངེས་ཡིན་པའི་དངོས་བྱུང་དཔེ་མཚོན་བསྒྲུངས་ཐོག མངའ་ཁོངས་སུ་
ཞུགས་ནས་འདབ་ནོར་འཇལ་ན་སངས་རྒྱས་ཀྱི་བསྟན་པ་ལ་བཀུར་སྟེ་འཐོབ་པ་
མ་ཟད། ཆེ་ཆུ་སོ་སོའི་རང་རང་གི་སྔར་གནས་བདག་དབང་ལ་འགྱུར་ལྡོག་མི་
ཡོང་བ་འགན་སྲུང་ཡོད་པ་དང་། གལ་སྲིད་དེ་ལས་ལྡོག་ན་མཐའ་འབྲས་ངན་
པ་ལས་གཡོལ་ཐབས་མེད་པ་གསལ་བཤད་གནང༌། ཇི་ལྟར་བྱས་ནས་ངོ་བལྟ་
བྱེད་པ་དང་། འདབ་ནོར་གང་དང་གང་འོས་པ་སོགས་ཞིབ་བཤད་ལེགས་པར་
གདམས་པའི་མཇུག་ཏུ། དེ་ལྟར་མ་ཉན་ན་མཐར་རང་གིས་རང་བརླག་པའི་
རྗེས་སུ་ས་སྐྱ་པས་ངེད་ལ་ཕན་མ་བྱུང་ཟེར་བ་དེ་རིགས་མི་གསུང་བ་ཞུ་ཞེས་དོན་
གསལ་ལ་ཚིག་འཇམ་ཞིང་ནན་པ་ཞིག་སྒྲོག་གནང་མཛད་དེ་བོད་སིལ་བུ་ཁ་ཐོར་
དུ་གྱུར་པའི་མི་ལོ་བཞི་བརྒྱའི་དུས་མཐར་གཅིག་གྱུར་བྱུང་བའི་རྨང་གཞི་ལེགས་
པར་བཏིང་བ་འདི་ནས་བཟུང་བོད་འདི་ཧོར་ཆེན་པོའི་གོ་དན་རྒྱལ་པོས་ས་སྐྱ་
པཎ་ཆེན་མཆོག་བོད་ཁྲི་སྐོར་བཅུ་གསུམ་གྱི་བདག་པོར་གྱུར། དེས་ན་ལོ་རྒྱུས་
ཀྱི་མི་སྣ་རྗེ་ས་པཎ་ ཀུན་དགའ་རྒྱལ་མཚན་འདི་ཉིད་ནི་བཅུ་ཕྲག་རིག་པའི་
གནས་ཀུན་ལ་ཕུལ་དུ་བྱུང་བ་ཞིག་ཡིན་པར་མ་ཟད། སྐབས་དེའི་ཆབ་སྲིད་ཀྱི་
རིག་པ་ལའང་ཤིན་ཏུ་མཁས་པ་ཞིག་ཡིན་པ་བཤད་མ་དགོས་པར་གསལ་བོ་
མཐོང་ཐུབ། ཆོས་རྗེ་ས་པཎ་གྱིས་ཧོར་ཡུལ་དུ་དེ་ལྟ་བུའི་མཛད་འཕྲིན་རླབས་
པོ་ཆེ་སྤེལ་མཐར་འཕྲིན་ལས་ཀྱི་རྒྱུན་འཛིན་དེ་ཚ་བོ་འགྲོ་མགོན་འཕགས་པ་ལ་
ལེགས་པར་གཏད་དེ་རབ་བྱུང་བཞི་པའི་ལྕགས་ཕག་ལོར་བྱང་ལང་གྲུ་མཁར་དུ་
སྐུ་འདས་ཤིང་མ་འགྱངས་པར་ཧོར་གོ་དན་རྒྱལ་པོ་ཡང་སྐུ་འདས་སོ། །
153



བཞི། འགྲོ་མགོན་འཕགས་པས་བོད་དུ་ཆོས་སྲིད་ཟུང་འབྲེལ་
གྱི་སྲིད་དབང་བཙུགས་པའི་སྐོར་བཤད་པ། །
དེ་ལྟར་གོང་སྨོས་བཞིན་འགྲོ་མགོན་འཕགས་པ་དགུང་ལོ་བཅུ་ཐོག་ཁུ་བོ་
ས་པཎ་གྱི་ཆག་ཕྱིར་བྱང་ཧོར་ཡུལ་དུ་བྱོན་པའི་ལམ་བར་དུ་དབུས་སུ་ཆོས་རྗེ་
གྱིས་མཁན་པོ་ཟུལ་ཕུ་བའི་ན་བཟའ་འཕྲེད་གསོལ་གྱི་སློབ་དཔོན་མཛད་ནས་
རབ་བྱུང་གི་སྡོམ་པ་བླངས། སྐྱོར་མོ་ལུང་པའི་མཁན་པོ་ཤེས་རབ་སེང་གེའི་
མདུན་དགེ་ཚུལ་གྱི་བསླབ་བྱ་གསན་ནས་ཧོར་དུ་ཕེབས་སོ། ། དེ་ནས་དགུང་ལོ་
བཅུ་བདུན་ཐོག་ལ་སླེབས་དུས་ཁུ་བོ་ཆོས་རྗེ་ལ་མངའ་བའི་ཡོན་ཏན་མ་ལུས་
ཡོངས་སུ་རྫོགས་པ་ཐུགས་སུ་ཡང་དག་ཆུབ་ཅིང་ཆོས་རྗེ་ཐུགས་ཤིན་ཏུ་མཉེས་ཏེ་
ཆོས་སྲིད་ གཉིས་ཀྱི་དོན་ ཁུར་ གཟོད་པར་ དགོངས་ནས་ཆོས་དུང་ དང་ ལྷུང་
བཟེད་ལ་སོགས་པ་གནང་། སློབ་མའི་ཚོགས་རྣམས་གཏད་ནས་སངས་རྒྱས་ཀྱི་
བསྟན་པ་དང་བོད་སྐད་སྨྲ་བའི་སེམས་ཅན་དག་གི་ཕན་བདེ་བྱ་བའི་དུས་ལ་
བབས་པས་ སྔོན་གྱི་དམ་བཅས་ པ་ དྲན་ པར་ གྱིས་ ཤིག་ཅེས་ བཀའ་ཡང་དག་
བསྒོས་ནས་ཆོས་སྲིད་ཀྱི་བྱ་བ་རྣམས་གཏད་དེ་ཁུ་བོ་སྐུ་ཞི་བར་གཤེགས་རྗེས་
འགྲོ་མགོན་འཕགས་པ་བློ་གྲོས་རྒྱལ་མཚན་གྱིས་ཁུ་བོའི་མཛད་འཕྲིན་གྱི་འཕྲོ་
ལེགས་པར་བསྐྱངས་ཏེ་ཆོས་སྲིད་གཉིས་ཀྱི་སྲོལ་མ་ཉམས་པར་ཡར་ལྡན་དུ་སྤེལ་
བར་མ་ཟད། དེ་ནས་འཕགས་པ་དགུང་ལོ་བཅུ་དགུ་པ་ཆུ་གླང་ལོར་ཧོར་ཆེན་
པོའི་རྒྱལ་པོ་ཀུ་པི་ལི་སེ་ཆེན་ཧན་གྱིས་མཆོད་གནས་སུ་གདན་དྲངས་པ་ལྟར་
རྒྱལ་པོའི་ཕོ་བྲང་དུ་ཕེབས། དེར་རྒྱལ་པོས་གཞན་གྱིས་དྲིས་པའི་ལན་མ་ཐེབས་
པའི་ཆོས་སྲིད་ཀྱི་དཀའ་གནད་ཐེ་ཚོམ་མང་པོ་དྲིས་པའི་ལན་རྒྱུ་མཚན་དང་
བཅས་ལེགས་པར་འདེབས་པས་ཧོར་རྒྱལ་འཁོར་འབངས་ཀུན་ཐུགས་རབ་ཏུ་
154



མཉེས་པར་གྱུར། ལོ་དེར་རྒྱལ་པོས་ཞུས་པ་ལྟར་ཧོར་རྒྱལ་པོས་གཙོ་བོ་བྱས་
པའི་དབང་པ་ཉི་ཤུ་རྩ་ལྔ་ལ་ས་སྐྱ་པའི་ཁྱད་ཆོས་དཔལ་ཀྱེ་རྡོའི་དབང་ཡོངས་སུ་
རྫོགས་པར་བསྐུར་བ་ལས། ཧོར་གྱི་རྒྱལ་ཁམས་ཡོངས་སུ་རྡོ་རྗེ་ཐེག་པའི་དབུ་
ཐོག་མར་བརྙེས་པ་ཡིན་ཞིང༌། དེར་རྒྱལ་པོས་འཕགས་པ་ལ་དབང་ཡོན་དུ་
རྒྱལ་པོའི་སློབ་དཔོན་གྱི་མཚན་རྟགས་སུ་ གོ་ཤི་དང་གོང་མའི་སློབ་དཔོན་གྱི་
མཚན་རྟགས་སུ་ཏཱི་ཤི་ཞེས་སྔ་གཞུག་ཏུ་ཆོ་ལོ་གསོལ་ཏེ་མི་དབང་ཆེན་པོའི་དབུ་
བླ་རུ་བཀུར། ད་དུང་ཧོར་ཇིང་གི་རྒྱལ་རྒྱུད་ཀྱི་སྟོབས་ཤུགས་ལ་བརྟེན་ནས་
བོད་ཁམས་གཅིག་གྱུར་བྱུང་བའི་རྗེས་བོད་དུ་ས་རྩི། དུད་བགྲང་བྱས་ཏེ་ཁྲི་
སྐོར་བཅུ་གསུམ་གྱི་ས་རིས་ཕྱེས་བ་ལས་གཙང་ཕྱོགས་ཀྱི་ཁྲི་སྐོར་དྲུག་ཅེས་མངའ་
རིས་མང་ཡུལ་གྱི་ཁྲི་སྐོར་ལ་ཧོར་དུད་ཉིས་སྟོང་དྲུག་བརྒྱ་སོ་ལྔ་དང་། ལ་སྟོད་ལྷོ་
པའི་ཁྲི་སྐོར་ལ་ཧོར་དུད་ཆིག་སྟོང་གྱ་དགུ་དང་། ལ་སྟོད་བྱང་པའི་ཁྲི་སྐོར་ལ་
ཧོར་དུད་ཉིས་སྟོང་ཉིས་བརྒྱ་ལྔ་བཅུ་དང༌། ཆུ་མིག་ཁྲི་སྐོར་ལ་ཧོར་དུད་སུམ་
སྟོང་གསུམ་དང་། ཞ་ལུ་ཁྲི་སྐོར་ལ་ཧོར་དུད་སུམ་སྟོང་བརྒྱད་བརྒྱ་གོ་གཉིས་
དང་། བྱང་འབྲོག་ཁྲི་སྐོར་ལ་ཧོར་དུད་སུམ་སྟོང་དྲུག་བརྒྱ་སུམ་ཅུ་བཅས་དང་།
དབུས་ཕྱོགས་ཀྱི་ཁྲི་སྐོར་དྲུག་ཅེས་འབྲི་གུང་བོད་འབྲོག་ཁྲི་སྐོར་ལ་ཧོར་དུད་སུམ་
སྟོང་དྲུག་བརྒྱ་སུམ་ཅུ་དང༌། ཚལ་པ་ཁྲི་སྐོར་ལ་ཧོར་དུད་སུམ་སྟོང་བདུན་བརྒྱ་
གཉིས་དང་། ཕག་གྲུའི་ཁྲི་སྐོར་ལ་ཧོར་དུད་ཉིས་སྟོང་བཞི་བརྒྱ་སོ་བརྒྱད་དང་།
གཡའ་བཟང་ཁྲི་སྐོར་ལ་ཧོར་དུད་སུམ་སྟོང་དང༌། རྒྱ་མ་ཁྲི་སྐོར་ལ་ཧོར་དུད་
ཉིས་སྟོང་དགུ་བརྒྱ་ལྔ་བཅུ་དང་། བྱ་ཡུལ་ཁྲི་སྐོར་ལ་ཧོར་དུད་ཉིས་སྟོང་དགུ་
བརྒྱ་ལྔ་བཅུ་དང༌། དབུས་གཙང་གཉིས་ཀྱི་བར་ན་ཡོད་པའི་ཁྲི་སྐོར་གཅིག་ལ་
ཧོར་དུད་བདུན་བརྒྱ་ལྔ་བཅུ་བཅས་བོད་ཁྲི་སྐོར་བཅུ་གསུམ་གནང་བ་དང་།
གཡང་ཊི་ལས་བཟོས་པའི་ཐམ་ཀ མུ་ཏིག་གིས་བརྒྱན་པའི་སྣམ་སྦྱར། སྐུ་ཆོས་
155



སོགས་དངོས་འབུལ་མང་པོ་ཕུལ། དེའི་ཕྱི་ལོར་སེ་ཆེན་ཧན་གྱིས་གནང་བའི་
འཇའ་ས་བརྗེ་ཤེད་བསྐྱེད་ཅེས་བོད་ཡིག་ཏུ་བྲིས་པའི་བསྡུས་དོན་ནི། གནམ་
གྱིས་བསྐོས་པའི་རྒྱལ་པོ་ཇིང་གེར་སེ་དང་། ཡེ་ག་རྒྱལ་པོ་མང་གོར་རྒྱལ་པོའི་
བསོད་ནམས་ཀྱིས། སངས་རྒྱས་བསྟན་ལ་ཕན་ཕྱིར་གོ་པེ་ཏ་ཡིས་གཏམ། དེ་
སྔ་ཡིན་ནའང་བསྟན་པ་དང་དགེ་འདུན་གྱི་བདག་པོ་བྱས། ད་ལྟ་ཡིན་ནའང་
ཆོས་ཀྱི་རྗེ་ས་སྐྱ་པ་དང༌། སློབ་དཔོན་འཕགས་པ་ལ་དད་པ་ཐོབ། ཆོས་ལ་ཡིད་
ཆེས་ནས་ཆུ་མོ་གླང་གི་ལོ་ལ་དབང་བསྐུར་ཞུས། ཆོས་ཀྱང་མང་དུ་ཐོབ་པ་དང་།
ལྷག་པར་ཡང་བསྟན་པ་དང་དགེ་འདུན་གྱི་བདག་པོར་བྱ་སྙམ་པ་ཡིན། དེའི་
རྒྱུ་མཚན་གྱིས་སློབ་དཔོན་འཕགས་པའི་ངོ་ལ་གཙང་གི་རྒྱལ་ཁམས་ཀྱི་དཀོན་
མཆོག་གི་རྟེན་དང་། དགེ་འདུན་གྱི་སྡེ་ལ་གནོད་པ་སྲུང་བའི་འཇའ་ས་བཟང་
པོ་འདི་ཆོས་ཀྱི་འབུལ་བར་བྱིན་པ་ཡིན་ཞེས་གསུངས་པ་དང་། གཞན་ཡང་
དངུལ་བྲེ་ཆེན་ལྔ་བཅུ་རྩ་དྲུག ཇ་སོག་ཉིས་བརྒྱ། གོས་ཡུག་བརྒྱད་ཅུ་དང་།
དར་ཡུག་སྟོང་དང་བརྒྱ་ཕུལ། སྐབས་དེར་འགྲོ་མགོན་ཆོས་རྒྱལ་འཕགས་པས་
རྒྱལ་པོར་ཞུས་པ་བཞིན་གྲྭ་སེར་གྱི་ཁང་པར་གསེར་ཡིག་པས་འཚེར་མི་འབབ་པ་
དང་། འུ་ལག་མི་བསྐུལ་བ་དང༌། ཁྲལ་མི་འདེད་པ་རྣམས་ཇི་ལྟར་དགོངས་
འདོད་ལྟར་རྒྱལ་པོས་ཞལ་གྱིས་བཞེས་ཏེ་འགྲོ་མགོན་འཕགས་པ་རང་ཉིད་ལ་
བོད་ཀྱི་ཕྱི་ནང་གི་ལས་དོན་གལ་ཆེན་རྣམས་ཐད་ཀར་བཀོད་འདོམས་བྱེད་དུ་
བཅུག ཡང་ཐེངས་གཅིག་རྒྱལ་པོའི་གསུང་གིས་བོད་ཐམས་ཅད་ལ་ས་སྐྱ་པའི་
ཆོས་མ་ གཏོགས་ གཞན་ བྱེད་ དུ་ མི་ འཇུག་ པའི་ བཀའ་ ལུང་ གཏོང༌ རྒྱུ་ ཡིན་
གསུངས་པ་ལ། འགྲོ་མགོན་འཕགས་པས་རྒྱལ་པོས་དེ་ལྟར་བྱས་ན་ཁྱེད་ཧོར་
རྒྱལ་པོའི་ཆབ་སྲིད་དང་། ངེད་ས་སྐྱ་བའི་ཆོས་ལུགས་གཉིས་ཀར་ཕན་ཐོགས་
མེད། དེ་བས་ཆོས་ལུགས་གྲུབ་མཐའ་རྣམས་དབྱར་དུས་སྤང་ལ་མེ་ཏོག་བཞད་
156



པ་ཇི་བཞིན་རང་རང་གི་འདོད་མོས་ལྟར་གང་ཡོད་སྐྱོང་དུ་བཅུག་པ་ཅིས་ཀྱང་
དགོས་ཞེས་གསུངས་པས་རྒྱལ་པོ་ཡང་ཐུགས་ཤིན་ཏུ་དགའ་ནས་དེ་ལྟར་བཀའ་
ཕབ། གལ་ཏེ་འགྲོ་མགོན་འཕགས་པ་དེ་ཆོས་ལུགས་ཀྱི་ཕྱོགས་ཞེན་ཆེ་བའི་བླ་
མ་ཞིག་ཡིན་ཚེ་རྒྱལ་པོས་དེ་ལྟར་གསུངས་དུས་གོ་སྐབས་ཡག་པོ་ཞིག་ཐོབ་པ་
རེད། འོན་ཀྱང་འགྲོ་མགོན་འཕགས་པ་སྐབས་དེར་དགུང་ལོ་ཉི་ཤུ་ལས་ལོན་
མེད་པའི་སྐུ་གཞོན་ནུ་ཞིག་ཡིན་ཀྱང་། ཆོས་ལུགས་ཀྱི་རིག་པ་ལ་མཁས་པ་ཕུལ་
དུ་ཕྱིན་པ་ཞིག་ཡིན་པ་མ་ཟད། ཆབ་སྲིད་ཀྱི་བྱ་བ་ལ་གཟིགས་རྒྱ་ཡངས་པའི་
གྲོས་འགོ་དེ་འདྲ་འདོན་པ་གནང་བ་དེས་ཡོན་རྒྱལ་རབས་ཀྱི་ཆབ་སྲིད་དང་ས་
སྐྱ་བའི་ཆོས་ལུགས་གཉིས་ཀའི་སྙན་གྲགས་གོང་མཐོར་སོང་བ་དང་བརྟན་པོར་
གནས་ཐུབ་པ་བྱུང་ཡོད། དེ་ནས་སླར་ཡང་གོང་མས་གསང་སྔགས་ཀྱི་དབང་
ཐེངས་གཉིས་པ་ཞུས་ པའི་ དབང་ཡོན་དུ་ཆོས་དུང་དཀར་པོ་རྒྱང་གྲགས་ཀྱི་
གཙོས་པའི་བོད་ཕྱོགས་གསུམ་གྱི་བནྡེ་དང་མི་སྡེ་སོགས་ཐམས་ཅད་ཕུལ་བ་ཡིན་
པས་ཕྱོགས་ཁ་གསུམ་ལ་ཞིང་གཅིག་ཏུ་བརྩིས་པ་ཡིན་པར་བཤད་དོ། དེ་ཡང་
སྟོད་མངའ་རིས་གུང་ཐུང་ནས་སོག་ལ་སྐྱ་པོ་ཡན་ཆད་དམ་པ་ཆོས་ཀྱི་ཕྱོགས་ཁ་
དང༌། སོག་ལ་སྐྱ་བོ་མན་ནས་རྨ་ཆུའི་ཁུག་པོ་ཡན་མགོ་ནག་མིའི་ཕྱོགས་ཁ། རྨ་
ཆུའི་ཁུག་པོ་མན་ནས་རྒྱའི་མཆོད་རྟེན་དཀར་པོ་ཡན་དུད་འགྲོ་རྟའི་ཕྱོགས་ཁ་
བཅས་མི་རྟ་ཆོས་གསུམ་གྱི་འབུལ་བའི་ལུགས་བྱས་ནས་ཕུལ་བར་འདུག་ཅིང་།
ཞིང་ཞེས་པའི་ཐ་སྙད་ཀྱང་ཁང་པ་ཀ་བ་དྲུག་གི་ས་ཡོད་པ། བཟའ་མི་རྒན་རྒོན་
གཉིས། བུ་ཕོ་མོ་གཉིས གཡོག་ཕོ་མོ་གཉིས་ཏེ་དྲུག ཕྱུགས་རྟ་བོང་གཉིས།
བ་གླང་ར་རྣམས་དང༌། ཞིང་ཧོར་སོན་ཁལ་བཅུ་གཉིས་ཀྱི་ས་ཡོད་པ་རྣམས་ལ་
ཧོར་དུད་ཆུང་གཅིག་ཟེར་བ་ཡིན་ཏེ། དེ་འདྲ་ཉི་ཤུ་རྩ་ལྔ་ལ་དུད་ཆེན་གཅིག
དེ་འདྲ་གཉིས་ལ་རྟ་མགོ་གཅིག་ཟེར། དེ་འདྲ་གཉིས་ལ་བརྒྱ་སྐོར་གཅིག དེ་
157



འདྲ་བཅུ་ལ་སྟོང་སྐོར་གཅིག དེ་འདྲ་བཅུ་ལ་ཁྲི་སྐོར་གཅིག དེ་འདྲ་བཅུ་ལ་
ཀླུ་གཅིག དེ་འདྲ་བཅུ་ལ་ཞིང་གཅིག་ཅེས་བྱ་བ་ཡིན་ཅིང་། དེའི་སྐབས་ཧོར་
སེ་ཆེན་རྒྱལ་པོའི་མངའ་འོག་ཏུ་ཞིང་བཅུ་གཅིག་ཡོད་ཅིང༌། བོད་ཀྱི་ཕྱོགས་ཁ་
གསུམ་ལ་ཞིང་གཅིག་ཅུང་མ་ལོངས་ཀྱང་། གོང་མའི་དབུ་བླའི་ཕ་ཡུལ་དང༌
བཞུགས་ས་ཡིན་པ། སངས་རྒྱས་ཀྱི་བསྟན་པ་དར་ས་ཡིན་པས་ཞིང་གཅིག་ཏུ་
བརྩིས་ཏེ་ཕུལ་ནས་བོད་ས་གནས་ཡོངས་སུ་ཆོས་སྲིད་གཉིས་ཀའི་བདག་པོར་
བསྐོས་པ་ཡིན་ནོ། ། དེ་ནས་དབང་ཐེངས་གསུམ་པ་ཞུས་པའི་དབང་ཡོན་དུ་
འཕགས་པ་བླ་མའི་བཀའ་བཞིན་རྒྱུའི་མི་ཡུལ་ཆེན་པོ་ཕུལ་བས་ཤིན་ཏུ་ཐུགས་
མཉེས་པ་བྱུང་ངོ༌། ། དེ་ལྟར་འགྲོ་མགོན་འཕགས་པས་ཧོར་ཡུལ་དུ་ཆོས་སྲིད་
རིག་གནས་དང་བཅས་པར་ཕྱག་རྗེས་རླབས་ཆེ་བ་བསྐྲུན་རྗེས་རབ་བྱུང་བཞི་
པའི་ཤིང་བྱི་ལོར་བོད་དུ་ཕེབས་ཁར་གོང་མས་སླར་ཡང་འགྲོ་མགོན་འཕགས་
པར་ཉི་མ་ནུབ་ཀྱི་སེར་སྐྱ་རྣམས་ཇི་ལྟར་བྱ་བའི་མགོ་ལུང་ས་སྐྱ་པ་ཤེས་སུ་ཆུག་བྱ་
བའི་འཇའ་ས་མུ་ཏིག་མ་ཞེས་པ་གནང་བ་ལས། ཚེ་རིང་གནམ་གྱི་ཤེད་མོང་
ལས། བསོད་ནམས་ ཆེན་ པོའི་ དཔལ་ ལ་ བརྟེན་ ནས་ རྒྱལ་ པོ་ ངེད་ ཀྱི་ ལུང་།
དགེ་འདུན་རྣམས་དང༌། མི་སྡེ་མང་པོ་ལ་བཟློ་བ། འཇིག་རྟེན་འདིའི་ཕུན་
སུམ་ཚོགས་པ། ཇིང་གིར་རྒྱལ་པོའི་ཁྲིམས་ལུགས་བཞིན་སྦྱར་ན་འབྱུང་ཡང་།
ཕྱི་མ་ཕན་ཆད་ཆོས་ཀྱི་ལུགས་ལ་བརྟེན་དགོས་པས་སྣང་བའི་དོན་ལ་ལེགས་པར་
བརྟགས་ནས་སངས་རྒྱས་ ཤཱཀྱ་མུ་ནེའི་ལམ་འདིར་ཡང་དག་པར་མཐོང་ཞིང་།
དེ་ཡང་རང་གིས་ལེགས་པར་རྟོགས་ནས་གཞན་ལ་ཕྱིན་ཅི་མ་ལོག་པར་སྟོན་པ་
སློབ་དཔོན་འཕགས་པར་འདུག་པའི་དོན་ལ་དབང་བསྐུར་བ་ཞུས་ཤིང་། གོ་
ཤིའི་ལས་ཀ་ཕུལ་ནས། དགེ་འདུན་འདུས་པ་ཐམས་ཅད་ཀྱི་མགོན་གཉེར་ལ་
བསྐོས་པ་ཡིན་པས། སློབ་དཔོན་གྱིས་ཀྱང་སྤྱིར་སངས་རྒྱས་བསྟན་པའི་ཞབས་
158



ཏོག་དང༌། དགེ་འདུན་གྱི་མགོན་གཉེར་དང་། ཆོས་འཆད་པ་དང་། ཉན་པ་
དང༌། བསྒྲུབ་པའི་མགོ་ལུང་ལེགས་པར་གྱིས། དགེ་འདུན་རྣམས་ཀྱིས་ཀྱང་།
སློབ་དཔོན་གྱི་ལུང་ལས་ལོག་པ་མི་བྱེད་པ། སངས་རྒྱས་ཀྱི་བསྟན་པའི་རྩ་བ་
ཡིན་པས། ཆོས་ཀྱི་ལུགས་ལེགས་པར་ཤེས་པ་རྣམས་ཀྱིས་ཤོད། གཞོན་པ་བློ་
བརྟན་པ་རྣམས་ཀྱིས་སློབ། ཆོས་ཀྱི་དོན་ལེགས་པར་ཤེས་པ་དང་། འཆད་
ཉན་མི་ནུས་པ་རྣམས་ཀྱིས་ཚུལ་བཞིན་དུ་སྒོམས། དེ་ལྟར་བྱས་ན་སངས་རྒྱས་
ཀྱི་བསྟན་ པ་ ཡང་དེ་ཡིན་ མོད། ངེད་ ཡོན་ བདག་ གི་ ཚོགས་ རྫོགས་ པ་དང་།
དཀོན་མཆོག་གསུམ་གྱི་ཞབས་ཏོག་བྱས་པ་ཡང་དོན་ཡོད་པ་ཡིན། ཁྱོད་དགེ་
འདུན་པ་རྣམས་ཆོས་འཆད་པ་དང༌། ཉན་པ་དང༌། བསྒྲུབ་པ་ཚུལ་བཞིན་དུ་
མ་བྱས་ན་སངས་རྒྱས་ཀྱི་བསྟན་པ་འདི་རི་དྭགས་ཀྱི་རྒྱལ་པོ་སེང་གེ་དང་འདྲ།
རང་གི་ལུས་ཀྱི་ནང་ནས་གནོད་པ་མ་བྱུང་ན་ཕྱི་རོལ་གང་གིས་ཀྱང་གཞིག་པར་
མི་ནུས་ཞེས་གསུངས་པ་ཡིན་མོད། ངེད་ལམ་ཆེན་པོ་ལ་བསྡད་ནས། ངེད་ཀྱི་
ལུང་གི་ལུགས་བཞིན་བསྒྲུབས་ནས་ཆོས་ཀྱི་ལུང་ལེགས་པར་ཤེས་པ་བྱུང་ན་
ཕྱོགས་རིས་མེད་པར་བཀུར་སྟི་དང་ཞབས་ཏོག་ལེགས་པ་བྱེད་པ་ཡིན། དེ་ལྟར་
ལུགས་ བཞིན་ བྱེད་ པའི་ དགེ་ འདུན་ རྣམས་ ལ་ གཞན་ དམག་ དཔོན་ དང༌།
དམག་མི། མཁར་དཔོན། ད་ར་ཁ་ཆེ། གསེར་ཡིག་པ་ལ་གཏོགས་པ་གང་
གིས་ཀྱང་ རི་ རྒྱུ་ མ་བྱེད། དམག་ ཁྲལ་ལས་ གསུམ་ གང་ཡང་མ་བཀོད་ པར།
ཤཱཀྱ་མུ་ནེའི་ལུགས་ལས་ལོག་པ་མི་བྱེད་ཅིང་གནམ་མཆོད་པ་དང་། ངེད་ཀྱི་
སྨོན་ལམ་འདེབས་ཀྱིན་ སྡོད་ཚིག འདས་ནས་འཛིན་རྒྱུའི་འཇའ་ས་བྱས་པ་
ཡིན། དགེ་འདུན་རྣམས་ཀྱི་ལྷ་ཁང་དང་ཁང་བར་གསེར་ཡིག་པ་མ་བབས་སུ་
ཆུག ཟ་མ་འུ་ལག་མ་ལེན་དུ་ཆུག ལྷ་ཁང་ལ་གཏོགས་པའི་ས་ཆ་དང༌། ཆུ་
དང༌། ཆུ་འཐག་ལ་སོགས་པ་ཇི་ཡིན་པ་ཐམས་ཅད་མ་འཕྲོག་མ་འཐེན་ཆུག
159



ལུགས་མེད་ཀྱི་ཤེད་མ་ཚོང་ཆུག དགེ་འདུན་རྣམས་ཀྱིས་ཀྱང་འཇའ་ས་ཡོད་པ་
ཡིན་ཟེར་ནས་ ཤཱཀྱ་མུ་ནེའི་ལུགས་ལས་ལོག་པ་བྱེད་པ་གར་འཐད། ངེད་ཀྱི་
ལུགས་ཀྱི་བྱི་བ་ལོའི་དབྱར་ཟླ་འབྲིང་པོའི་ཚེས་གཅིག་ལ་གཤོང་ཐོར་བྲིས། ཞེས་
འཇའ་ས་ དང༌ རྒྱུ་ནོར་ལོངས་སྤྱོད་རྫོགས་མེད་ གནང་བས་ སེ་ཆེན་གོང་མའི་
བཀའ་བཞིན་འགྲོ་མགོན་འཕགས་པ་བོད་ཀྱི་ཆོས་སྲིད་གཉིས་ཀྱི་བདག་པོར་
བསྐོས་ཏེ་བོད་དུ་ཆིབས་ཁ་བསྒྱུར། དཔལ་ལྡན་ས་སྐྱའི་གདན་སར་ཞབས་སོར་
འཁོད་དེ་སྐུ་གསུང་ཐུགས་རྟེན་གསར་བཞེངས་དང་སངས་རྒྱས་ཆོས་ལུགས་ཀྱི་
རིག་པར་འཆད་ཉན་རྒྱ་ཆེར་མཛད་ཅིང་བོད་ཕལ་ཆེར་གཅིག་གྱུར་གྱི་ཆོས་སྲིད་
གཉིས་ཀྱི་གཙོ་འགན་བཞེས་ཏེ་ཆོས་སྲིད་ཟུང་འབྲེལ་གྱི་ལམ་ལུགས་སྲིད་དབང་
དངོས་སུ་འགོ་ཚུགས་སོ། ། དེ་ནས་སླར་ཡང་གོང་མ་ཆེན་པོས་གདན་འདྲེན་གྱི་
བཀའ་ཡིག་འབྱོར་བ་ལྟར་ཕེབས་སྐབས་འཕགས་པ་རང་གི་ལས་གནས་སུ་ཤཱཀྱ་
བཟང་པོ་ཚབ་ཏུ་བསྐོས་ཏེ་བོད་རབ་བྱུང་ལྔ་པའི་མེ་ཡོས་ལོར་དཔལ་ལྡན་ས་སྐྱ་
ནས་བྱང་ལམ་བརྒྱུད་དེ་རིམ་བཞིན་འགྲོ་དོན་མཐའ་ཡས་པ་སྐྱོང་མུར་གོང་མའི་
ཕོ་བྲང་དང་མི་རིང་བར་ཕེབས་པའི་སྐབས། གོང་མ་ཆེན་པོའི་འཁོར་ཚོགས་རྒྱ་
ཆེན་པོ་དང་བཅས་པས་རིན་པོ་ཆེའི་གདུགས་དང་། རྒྱལ་མཚན། བ་དན་གྱི་
བྱེ་བྲག་སྣ་ཚོགས་པ་དང༌། དུང་རྒྱ་གླིང་སོགས་རོལ་མོའི་རྣམ་གྲངས་སོགས་ཀྱི་
སྒོ་ནས་བསུ་བ་རྒྱ་ཆེར་མཛད་ནས་ཕོ་བྲང་ཆེན་པོར་གདན་དྲངས། སེ་ཆེན་
གོང་མ་ དང༌ མཇལ་འཕྲད་ གནང༌ སྐབས་ འཕགས་ པས་ ཧོར་ ཡིག་ གསར་ མ་
གསར་གཏོད་གནང་བ་དེ་དག་གོང་མར་ཕུལ་བས་ཐུགས་ཤིན་ཏུ་དགྱེས་པར་
གྱུར། འཕགས་པ་དགུང་ལོ་སོ་དྲུག་པ་རབ་བྱུང་ལྔ་པའི་ལྕགས་རྟ་ལོར་སླར་
ཡང་ཧོར་རྒྱལ་པོས་གསང་སྔགས་ཀྱི་དབང་ཞུས་པའི་ཡོན་དུ། མི་ཉག་རྒྱལ་རྒོད་
རྒྱལ་པོའི་ཐམ་ག་ལ་བཅོས་བྱས་ནས་ཕྱག་ཐམ་གླིང་དྲུག་མ་དང་། གནམ་གྱི་
160



འོག སའི་སྟེང་ན་རྒྱ་གར་གྱི་ལྷའི་སྲས་པོ། སྤྲུལ་བའི་སངས་རྒྱས། ཡི་གེ་རྩོམ་
མི། རྒྱལ་ཁབ་འཇགས་སུ་འཇུག་པ་པོ། སྙན་ངག་གི་རྒྱུ། གནས་ལྔ་རིག་པའི་
པཎྜི་ཏ་འཕགས་པ་ཏི་ཤི་ཞེས་པའི་འཇའ་ས་དང་གོ་གནས། དངུལ་བྲེ་ཆེན་
སྟོང་ཕྲག གོས་དར་སྣ་ལྔ་ཁྲི་དགུ་སྟོང་ སོགས་ཕུལ། དེ་ནས་བོད་དུ་ཕྱིར་
ཕེབས་ཁར་གོང་མ་སེ་ཆེན་ཧན་གྱིས་དངོས་འབུལ་རྒྱ་ཆེན་པོ་དང་བཅས་ཧོར་དུ་
ཡུན་རིང་བཞུགས་པར་ཞུས་ཀྱང་མ་གསན་པར་བོད་གངས་ཅན་གྱི་ཆེད་དུ་ཕྱིར་
ཕེབས་པ་ན་རྒྱལ་པོས་དཔོན་དམག་ཁྲི་ཕྲག་དུ་མའི་དཔུང་དང་བཅས་ཏེ་ཟླ་བ་
མང་པོའི་ལམ་བར་དུ་སྲུང་སྐྱེལ་ཞུས་ཤིང་། ད་དུང་རྒྱལ་སྲས་ཇིམ་གྱིམ་འཁོར་
དང་བཅས་པ་གདན་ས་ས་སྐྱ་རང་དུ་ཕེབས་སྐྱེལ་དུ་མངགས་པར་མཛད། དེ་
ནས་བོད་རབ་བྱུང་ལྔ་པའི་མེ་བྱི་ལོར་ས་སྐྱར་བདེ་བར་ཕྱག་ཕེབས། དེའི་ཕྱི་ལོ་
གོང་མའི་རྒྱལ་སྲས་ཇིམ་གྱིམ་གྱིས་གཙོ་བོ་སྦྱིན་བདག་བྱས་ནས། གཙང་ཆུ་མིག་
རིང་མོའི་ཆོས་སྡེ་ཆེན་པོར་འགྲོ་མགོན་འཕགས་པས་ཆོས་ཀྱི་འཁོར་ལོ་རྒྱ་ཆེན་
ཞིག་བསྐོར་བར་མཛད། བོད་ཕྱོགས་གང་ས་ནས་དགེ་འདུན་ཁྲི་ཕྲག་བདུན་
ཙམ་དང་། ཆོས་སྨྲ་བའི་བཤེས་གཉེན་ཆེན་པོ་སྟོང་ཕྲག་དུ་མ། སྐྱེ་བོ་ཕལ་བ་
དང་མི་གྲངས་འབུམ་ཕྲག་ཏུ་ལོངས་པ་ལ་ཟླ་བ་ཕྱེད་ཙམ་གྱི་རིང་ཆོས་དང་ཟང་
ཟིང་གི་བསྙེན་བཀུར་གཟབ་རྒྱས་བློ་ཡུལ་འདས་པ་ཞིག་གནང་བ་དེར་ཆུ་མིག་
ཆོས་འཁོར་ཞེས་བོད་ཀྱི་ལོ་རྒྱུས་ཐོག་སྐད་གྲགས་ཡོད་ཅིང་། དེ་དག་ལ་བརྟེན་
བོད་ཡོངས་སུ་སེ་ཆེན་ཆོས་ཀྱི་རྒྱལ་པོ་ཞེས་ཡོན་གོང་མའི་སྙན་གྲགས་ཀྱང་སྔར་
ལས་ཁྱབ་པ་བྱུང༌། དེ་ནས་ལོ་ལྔའི་བར་ས་སྐྱའི་གདན་སར་ཆོས་སྲིད་ཀྱི་བྱ་བ་
ཕུལ་དུ་བྱུང་ བ་ ཇི་ སྙེད་ ཅིག་ འཇོག་གནང་མཛད་ མཐར་ འཕགས་ པ་ དགུང་
གྲངས་ཞེ་དྲུག་བཞེས་པའི་ལྕགས་འབྲུག་ལོའི་ཟླ་བ་བཅུ་གཅིག་པའི་ཚེས་བཅུ་
དགུ་ནས་ཉི་ཤུ་བར་དུ་གཟིམ་ཁང་རང་དུ་བཞུགས། ཚེས་ཉེར་གཉིས་ལ་ངོ་
161



མཚར་བའི་ལྟས་དུ་མ་དང་བཅས་དཔལ་ལྡན་ས་སྐྱའི་ལྷ་ཁང་བླ་བྲང་དུ་སྐུ་མྱ་
ངན་ལས་འདས་ཚུལ་ལ་བོད་ཀྱི་ལོ་རྒྱུས་འགའ་ཞིག་ཏུ་ཉེ་གནས་ཞིག་གིས་ཧོར་
དམག་བོད་དུ་ཁྲིད་ཡོང་བ་དེ་བླ་མས་མཁྱེན་གྱི་དོགས་ནས་ཧོར་དམག་བོད་དུ་
མ་འབྱོར་གོང་ལྐོག་ཏུ་བཀྲོངས་པར་བཤད་དོ། ། མདོར་ན་བླ་མ་འཕགས་པས་
སྐུ་ཚེ་ཧྲིལ་པོར་གཙོ་བོ་འཆད་རྩོད་རྩོམ་གསུམ་སོགས་ཆོས་ཀྱི་མཛད་པས་དུས་
འདའ་བས་གསུང་རྩོམ་གྱི་རྣམ་གྲངས་ཀྱང་ཧ་ཅང་མང་བ་ད་ལྟ་ས་སྐྱ་བཀའ་
འབུམ་དུ་གསལ་ཞིང༌། རྒྱ་བོད་ཧོར་སོགས་མེས་རྒྱལ་འཛིན་མའི་ཕྱོགས་ཀུན་ཏུ་
མཁས་ཤིང་གྲུབ་པའི་སློབ་མའང་བགྲངས་ཀྱིས་མི་ལང་བ་ཞིག་བྱུང་བ་དང་།
ཕྱོགས་གཞན་ཞིག་ནས་ ཧོར་ བོད་ཀྱི་ཆེ་རྒུ་རྣམས་དང་གྲུབ་མཐའ་རིས་མེད་
ཡོངས་ལ་ཕྱོགས་རིས་མེད་པར་ཞི་དུལ་མཉེས་གཤིན་གྱིས་སྐྱོང་ཞིང་། ཀུན་ལ་
ཕན་དང་བདེ་བའི་ཆོས་སྲིད་ཀྱི་སློབ་སྟོན་བསྩལ་བས་རང་ཡུལ་ཁམས་བདེ་
འཇགས་དང་གཅིག་གྱུར། མི་རིགས་མཐུན་སྦྱོར་སོགས་ལ་མཛད་རྗེས་བླ་ན་མ་
མཆིས་པ་ཞིག་འཇོག་གནང་མཛད་པ་ལགས་སོ། །
ལྔ། ས་སྐྱས་བོད་ཡོངས་སུ་སྲིད་བསྐྱངས་མཛད་པའི་
སྐབས་ཀྱི་དཔོན་ཆེན་དག་གི་སྐོར་བཤད་པ།
དེའང་གོང་དུ་སྨྲས་པ་བཞིན་ས་སྐྱ་བ་ལ་ཧོར་གོང་མ་ཆེན་པོའི་དེ་དག་
གིས་རྒྱབ་སྐྱོར་དང་གུས་བཀུར་རོགས་རམ་བཅས་བླ་ན་མེད་པ་ཞིག་ཐོབ་པར་
བརྟེན་བོད་རབ་བྱུང་བཞི་པའི་ཤིང་གླང་ལོར་འགྲོ་མགོན་འཕགས་པ་དང་ཕྱག་
ན་སྐུ་མཆེད་གཉིས་ཧོར་ཡུལ་ནས་མཛད་འཕྲིན་རབ་ཏུ་རྒྱས་ཏེ་བོད་དུ་ཕྱིར་
ཕེབས། དེར་ཧོར་སེ་ཆེན་རྒྱལ་པོས་འགྲོ་མགོན་འཕགས་པ་ལ་གོ་ཤྲཱི་དང་ཏི་
ཤྲཱིའི་མཚན་རྟགས་ཕུལ་ནས་སྔ་ཕྱི་ཐེངས་གསུམ་ལ་དབང་ཞུས་པས་དབང་ཡོན་
162



དུ་དབུས་གཙང་ཁྲི་སྐོར་བཅུ་གསུམ་གཙོས་པའི་བོད་ཆོལ་ཁ་གསུམ་ཕུལ་བ་དང་
བཅས་བོད་ཁམས་ཀུན་གྱི་ཆོས་སྲིད་གཉིས་ཀའི་བདག་པོར་བསྐོས་ཤིང་ས་སྐྱ་བ་
སྔར་དང་མི་འདྲ་བར་བོད་ཀྱི་ཆེ་རྒུ་ཐམས་ཅད་ཀྱི་གཙུག་གི་ནོར་བུ་ལྟ་བུར་གྱུར་
པར་མ་ཟད། གོང་མའི་ཕོ་བྲང་དུ་བཙུགས་པའི་རྒྱལ་ཡོངས་ཀྱི་ནང་བསྟན་ཆོས་
ལུགས་དང་བྱ་བ་སྤེལ་བའི་ལས་ཁུངས་མཐོ་ཤོས་ཞོན་ཀྲི་ཡོན་བྱ་བའི་དབང་
འཛིན་གཙོ་བོའང་ བསྐོས་ ཡོད་ སྟབས། འཕགས་ པ་ ཁོང་ ཉིད་ ཕྱིར་བོད་དུ་
ཕེབས་ཐུབ་པ་བྱུང་རུང་རང་ཡུལ་དུ་ཡུན་རིང་བོར་རྒྱུན་བཞུགས་གནང་བའི་གོ་
སྐབས་མེད་ཅིང་སླར་ཡང་ཧོར་ཡུལ་དུ་གོང་མས་གདན་ཞུས་ལྟར་ཕེབས་དགོས་
བྱུང་བས། དེར་འཕགས་པ་རང་དང་ཡུམ་གཅིག་པའི་གཅུང་པོ་འགྲོ་མགོན་
ཕྱག་ན་རྡོ་རྗེ་ཞེས་དགུང་ལོ་དྲུག་པའི་ཐོག་ཆོས་རྗེ་ས་པཎ་དང་གཅེན་འཕགས་
པ་གཉིས་དང་མཉམ་དུ་ཧོར་ཡུལ་ལ་ཕེབས། སྐུ་གཞོན་དུས་ནས་སྦྱོར་སྒྲོལ་ནུས་
ཤིང་། ཆོས་རྗེ་ཁུ་དབོན་རྣམ་གཉིས་ལས་གདམས་ངག་མང་དུ་གསན་ཅིང་ཐོས་
པས་རྒྱུད་ཕྱུག་པར་མཛད། བརྟུལ་ཞུགས་ཀྱི་སྤྱོད་པས་ཕས་རྒོལ་པ་ཐམས་ཅད་
ཚར་བཅད། འཁོར་གསུམ་ཉི་ཟེར་ལ་འགེལ་ནུས་པ་དང་། ཕྱོགས་མདའ་ས་
ལ་འཕགས་པའི་ཤུལ་ནས་ཆུ་འཐོན་ཏེ་དེང་སང་བར་དུ་ཡང་ཕྱག་མདའ་བསྒྲུབ་
ཆུ་ཞེས་གྲགས་ཤིང་། ཆུ་གཞན་པས་ཁྱད་པར་དུ་མའི་སྒོ་ནས་འཕགས་པ་ཀུན་
གྱི་སྤྱོད་ཡུལ་དུ་གྱུར་པ་འདི་ཉིད་ལ་སོགས་པ་གྲུབ་པའི་རྟགས་མཚན་བསམ་གྱིས་
མི་ཁྱབ་པ་དུ་མ་སྟོན་པ་བཅས་མདོར་ན་བོད་གངས་ཅན་ལྗོངས་སུ་རིགས་གསུམ་
མགོན་པོའི་རྣམ་འཕྲུལ་བྱོན་པའི་དབུས་སུ་ མཐུ་ སྟོབས་དང་རྫུ་འཕྲུལ་ཆེ་བ་
གསང་བའི་བདག་པོ་ཕྱག་ན་རྡོ་རྗེའི་སྤྲུལ་པར་གྲགས་པ་ཡིན་ལ། འདི་ལ་གོ་
དན་གྱི་སྲས་མོ་མེ་ག་དུན་ཞེས་པ་ཇོ་མོར་གནང་། སེ་ཆེན་གོང་མས་པེ་ལེན་ཝང་
གི་མིང་དང༌། གསེར་གྱི་ཐམ་ག ཐོང་ཇི་ གཡས་ གཡོན་གྱི་ཁྲིམས་ར་དང་
163



བཅས་པ་གནང་ཞིང་། བྱང་ངོས་སུ་ལོ་བཅོ་བརྒྱད་ཙམ་བཞུགས་ནས་དགུང་ལོ་
ཉེར་ལྔ་ལ་གདན་ས་ཆེན་པོ་ས་སྐྱར་མངགས་ནས་བོད་ཆོལ་ཁ་སྤྱིའི་བདག་པོར་
བསྐོས་ནས་ བོད་ ཡུལ་ དུ་ སྲིད་དོན་ བསྒྲུབས་ནས་ བཞུགས་ བཅུག་ཡོད་རུང་།
ཁོང་ཉིད་སྲིད་སྟེགས་ནས་ལོ་གསུམ་ཙམ་བར་མ་གཏོགས་བཞུགས་མ་ཐུབ་པར་
དགུང་ལོ་ཉེར་དགུ་པ་མེ་མོས་ཡོས་ཀྱི་ལོ་ཟླ་བ་བདུན་པའི་ཚེས་གཅིག་ལ་སྒོ་རུམ་
དཔེ་ཁང་དུ་སྐུ་མྱ་ངན་ལས་འདས་པའི་ཚུལ་བསྟན། དེ་ནས་བོད་ཀྱི་སྲིད་སྐྱོང་
མི་ཡང་བསྐྱར་ བཀོད་ སྒྲིག་ འདེམས་ བསྐོ་བྱ་ དགོས་ པ་བྱུང་བས་འགྲོ་མགོན་
འཕགས་པས་ ས་སྐྱ་པའི་སྲིད་དབང་འཛིན་པ་ལ་དཔོན་ཆེན་བསྐོ་བའི་ལམ་
ལུགས་གསར་དུ་གཙུགས། དེ་ནས་འགྲོ་མགོན་ཕྱག་ན་རྡོ་རྗེ་སྐུ་འདས་རྗེས་འགྲོ་
མགོན་འཕགས་པ་རང་དང་ཡུམ་མི་གཅིག་པའི་གཅུང་རིན་ཆེན་རྒྱལ་མཚན་
རང་གི་ཁྲི་ཚབ་དང་ཉེ་གནས་ཤཱཀྱ་བཟང་པོ་ས་སྐྱའི་དཔོན་ཆེན་དུ་བསྐོས་ནས་
ས་སྐྱ་བ་དབུས་གཙང་ཁྲི་སྐོར་རྣམས་ཀྱི་གཙོ་བོ་བྱས་ཏེ་བོད་ཡོངས་ལ་དབང་
བསྒྱུར་མཛད་ རྗེས་ འགྲོ་ མགོན་ འཕགས་ པ་ རང་ཉིད་ ཀྱང་ ཧོར་ཡུལ་དུ་བྱོན།
དེར་ཤཱཀྱ་བཟང་པོ་ནི་ས་སྐྱའི་དཔོན་ཆེན་རྣམས་ཀྱི་ཐོག་མ་ཡིན་ལ། དེར་ཆོས་
རྗེ་ས་པཎ་བྱང་ངོས་སུ་ གཤེགས་ པའི་དུས་ས་སྐྱའི་གཞི་གནས་ལ་འགན་ཁུར་
བསྐོས། འགྲོ་མགོན་འཕགས་པའི་དུས་སུ་སེ་ཆེན་གོང་མའི་ལུང་གིས་ཟམ་གླུ་
གུན་དབེན་ཧུའི་ཞེས་པའི་ཆོ་ལོ་དང་ཐམ་ག་སྤྲད་ནས་ལོ་ཉི་ཤུ་རྩ་བརྒྱད་རིང་
རིམ་བཞིན་ས་སྐྱ་ཙམ་དང་དབུས་གཙང་ཀུན་གྱི་དཔོན་ཆེན་བྱས། འདིས་སྲིད་
འཛིན་གྱི་རིང་ལ་ས་སྐྱར་ཁང་གསར་ཆེན་མོ་བཏབ་པ་དང་ཕྱིས་སུ་འགྲོ་མགོན་
འཕགས་པའི་ ཐུགས་འདོད་ལྟར་དབུས་གཙང་ཡོངས་ སུ་ མི་ ལག་བསྐུལ་བའི་
བཀའ་ཤོག་བསྒྲགས་ཏེ་ས་སྐྱའི་ལྷ་ཁང་ཆེན་མོ་དེ་བཞེངས་མགོ་བརྩམས་ནས་རྒྱ་
ཆེར་སྐྲུན་པར་མཛད་ཅིང་། དེའི་སྐབས་ ཧོར་མི་སྣ་ ཨ་ ཀོན་བྱ་བ་ སོགས་མི་
164



གསུམ་བོད་དུ་འོང་བ་དང་ལྷན་དུ་ཡང་གསར་དབུས་གཙང་ཁྲི་སྐོར་བཅུ་གསུམ་
གྱི་གཙོས་བོད་ཆོལ་ཁ་གསུམ་གྱི་ས་རྩི་དུད་ཞིབ་བྱས་ཏེ་བོད་ཡོངས་ཀྱི་མངའ་
ཁུངས་ཧོར་ལུགས་བཞིན་དུད་ གྲངས་ཞིབ་གཤེར་བྱས་ཐོག ཆོལ་ཁ་གསུམ་
དང་ཁྲི་སྐོར་བཅུ་གསུམ་ གྱི་མི་སྡེ་གཏན་ལ་ཕབ་ནས་བོད་ཁྲི་སྐོར་སོ་ སོའི་ཁྲི་
དཔོན་དང་དེའི་ནང་ གསེས་ ལ་ སྟོང་ དཔོན་ དང༌ བརྒྱ་དཔོན། བཅུ་ དཔོན་
སོགས་དཔོན་མཐོ་དམའི་དབྱེ་བ་རིམ་བཞིན་བསྐོས་ཤིང་ཆོལ་ཁ་གསུམ་ལའང་
དཔོན་རེ་བསྐོས་པ་བཅས་ཆོས་སྲིད་གང་ཐད་མཛད་རྗེས་བསུབ་ཏུ་མེད་པ་ཞིག་
འཇོག་གནང་བྱས་མཐར་བོད་རབ་བྱུང་ལྔ་པའི་ལྕགས་རྟ་ལོར་སྐུ་འདས་སོ། །
དེ་རྗེས་ལ་ས་སྐྱའི་དཔོན་རབས་གཉིས་པ་ནང་གཉེར་བ་ཀུན་དགའ་བཟང་པོས་
ལོ་དྲུག་ཙམ་ལ་དཔོན་ཆེན་གྱི་འགན་བཞེས་ནས་ས་སྐྱའི་ལྷ་ཁང་གི་འོག་ཐོག་
དང་ཐིག་ཁང༌། ལྕགས་རི་འཁྱམས་དང་བཅས་པ་ཡོངས་སུ་གྲུབ་པར་བཞེངས།
ད་དུང་རིན་ཆེན་སྒང་དང་དབུ་རྩེ་བྱང༌། ལྷ་ཁང་བླ་བྲང་བཅས་འདེབས་པའི་
དོ་དམ་ལེགས་པར་བྱས་རྗེས། དཔོན་ཆེན་ ཀུན་དགའ་བཟང་པོས་ལས་ཁ་
གཏད་ནས་བྱ་རོག་རྫོང་དུ་ལོ་དྲུག་ཙམ་ལ་བཞུགས་ཤིང་དེའི་བར་དུ་ས་སྐྱའི་
དཔོན་རབས་གསུམ་པ་ཞང་བཙུན་དང༌། ས་སྐྱའི་དཔོན་རབས་བཞི་པ་ཕྱུག་
སྒང་མཁར་བ། ས་སྐྱའི་དཔོན་རབས་ལྔ་པ་བྱང་རིན་དག་རིམ་པར་བྱོན་ལ་
འགྲོ་མགོན་འཕགས་པའི་ཞལ་བལྟས་བསྐོས། དེར་བྱང་རིན་ལ་སེ་ཆེན་གོང་
མས་ལུང་བསྩལ་ཏེ་སོན་ཝི་སིའི་ཐམ་ཁ་གླིང་དྲུག་མ་དང་ཤེལ་གྱི་ས་ཐམ་གནང་
ནས་དཔོན་ཆེན་བསྐོས་རྗེས་ཤངས་སྡོང་པོ་ཐང་གི་སྒར་ལ་བཞུགས་དུས་དཔོན་
ཆེན་ཀུན་དགའ་བཟང་པོའི་སྙིང་དང་འདྲ་བ་བཞི་ཡོད་པའི་གསུམ་པ་བྱང་པ་ཡེ་
ཤེས་བཟང་པོས་བསད་པའི་རྗེས་སུ་དཔོན་ཆེན་ཀུན་དགའ་བཟང་པོ་དང་འགྲོ་
མགོན་འཕགས་པའི་བར་གཞན་གྱིས་ཕྲ་མ་བཅུག་ནས་རྩོད་འགལ་ཆེན་པོ་བྱུང་
165



བས་འཕགས་པ་ཐུགས་མ་མཉེས་པར་གོང་མ་སེ་ཆེན་གྱིས་བཀའ་ལུང་ཕབ་ནས་
དམག་དཔོན་སང་གྷ་ཆིང་སང་གིས་འགོ་འཛིན་བྱས་ཏེ་ཧོར་དམག་འབུམ་ཕྲག་
གཅིག་བོད་ལ་བཏང་ནས་དཔུང་དམག་རྣམས་སྟག་ཚང་ལུང་ལ་ཞུགས་ཤིང་
ཁང་དམར་གྱི་ས་མཁར་ལ་མཚོན་ཁ་བླངས་རྗེས་བྱ་རོག་རྫོང་ཕབ་ཏེ་ལྕགས་ཕོ་
འབྲུག་གི་ལོར་དཔོན་ཆེན་ཁྲིམས་ཀྱིས་བསྒྲལ་བ་སོགས་བྱས། དེ་ནས་ཡུན་རིང་
པོར་མ་འགོར་བར་འགྲོ་མགོན་འཕགས་པ་ཡང་ཞི་བར་གཤེགས་སོ། ། དེ་ནས་
ས་སྐྱའི་དཔོན་རབས་དྲུག་པ་ཀུན་གཞོན་དང་ས་སྐྱའི་དཔོན་རབས་བདུན་པ་
གཞོན་དབང་གཉིས་རིམ་བཞིན་ཆོས་སྲིད་གཉིས་ཀྱིས་བྱ་བ་སྐྱོང་བའི་རིང་ལ་ཕྱེ་
གསལ་ཆེན་ མོ་ ཞེས་ ས་ སྐྱའི་དཔོན་ རབས་ གཉིས་ པ་ ཀུན་དགའ་ བཟང་ པོའི་
སྐབས། དམག་ཁྲལ་དང་ཞིང་པའི་དཔྱ་ཁྲལ་བསྡུ་ཚེ་ས་ཚུགས་ཀྱི་རིམ་པ་ཕྱེ་བ་
དང་། ས་ཆ་བཟང་ངན་དང་ མི་ གྲངས་ མང་ཉུང་བཅས་ཀྱི་ གནས་ཚུལ་ལ་
གཞིགས་ཏེ་ཁྲལ་ཐོབ་ཆེ་ཆུང་གི་དབྱེ་བ་ཕྱེ་བ་དང༌། དབུས་གཙང་གི་ཁྲིམས་ཀྱི་
ཞིབ་ཆ་ཞེས་བོད་ས་གནས་ཀྱི་ཁྲིམས་ལུགས་དེ་ཧོར་སེ་ཆེན་གོང་མའི་བཀའ་ལུང་
ལྟར་ཞིབ་བཀོད་བྱེད་པ་བཅས་ལ་ལག་ལེན་གཙོ་བོར་བྱས་སོ། ། དེ་ནས་ས་སྐྱའི་
དཔོན་རབས་བརྒྱད་པ་བྱང་རྡོར་དང༌། ས་སྐྱའི་དཔོན་རབས་དགུ་པ་དཔོན་
ཆེན་ཨང་ལེ་བཀྲ་ཤིས་གཉིས་ཀྱིས་རིམ་བཞིན་སྲིད་སྐྱོང་བྱེད་དུས། ས་སྐྱའི་
གདན་སའི་ལྕགས་རི་ཕྱི་མ་དང་། དཔོན་པོ་རིའི་ལྕགས་རི་བཞེངས་པ་མ་ཟད།
རྒྱ་མཐོང་ཀ་བརྒྱད་དང་ཐིག་ཁང་སོགས་ལ་བླ་མ་བདག་ཉིད་ཆེན་པོ་ཐུགས་རྗེ་
དཔལ་གྱི་ཐུགས་བཞེད་ལྟར་ཕྱི་ནང་གི་དཀྱིལ་འཁོར་མི་གཅིག་པ་དྲུག་བརྒྱ་སུམ་
ཅུ་རྩ་དགུ་དང་འཕགས་པ་དང་དྷརྨ་པཱ་ལའི་ཕྱི་རྟེན་བཞུགས་པའི་གསེར་ཐོག་
གཡུ་ཐོག་བཞེངས་འདེབས་རྒྱ་ཆེར་བྱས་ཤིང་། དེར་དཔོན་ཆེན་གཞོན་དབང་།
བྱང་རྡོར། ཨང་ལན་གསུམ་གྱི་སྐུ་རིང་ལ་དྭགས་པོ་དང་འབྲི་གུང་གཉིས་ལ་
166



དམག་དྲངས་ནས་ཟིང་ཆ་ཞི་བ་སོགས་ཕྱག་རྗེས་ཆེ་ལ་འཕྲིན་ལས་རྒྱས་པར་
བཤད། དེས་ན་འདིར་ས་སྐྱ་བས་འབྲི་གུང་ལ་དཔུང་དམག་དྲངས་ནས་ཐོག་
མར་འཐབ་འཁྲུག་བྱུང་དོན་སྐོར་ལ་མདོར་བསྡུས་ཏེ་གསལ་བོར་འཁོད་པ་ཞིག་
རྒྱལ་མོ་འབྲུག་པས་བོད་ཀྱི་ལོ་རྒྱུས་གླེང་བའི་གཏམ་ལས། བོད་ཀྱི་ལོ་རྒྱུས་མང་
ཆེ་བར་འགྲོ་མགོན་ཕྱག་ནའི་སྲས་དྷརྨ་པཱ་ལས་ས་སྐྱའི་ཁྲི་བསྐྱངས་ནས་ལོ་གཅིག་
སོང་རྗེས་འབྲི་གུང་སྤྱན་སྔ་བཅུ་གཉིས་པ་རིན་ཆེན་རྡོ་རྗེ་འདས་པས་དེའི་ཚབ་
ཏུ་རིན་པོ་ཆེ་གྲགས་པ་ཡེ་ཤེས་བྱ་བ་བསྐོས་ཤིང་ཁོང་གིས་རང་ཉིད་ཀྱི་དབོན་པོ་
སྣག་རྩ་གྲགས་སླེ་བ་ས་སྐྱའི་བླ་མ་ཡེ་ཤེས་རིན་ཆེན་ལ་ཕུལ། དེ་ས་སྐྱ་བས་འབྲི་
གུང་གི་གདན་སར་བསྐོ་རྩིས་བྱས་ཀྱང་རིན་ཆེན་རྡོ་རྗེའི་གཅུང་རྒྱ་བོ་གྲགས་པ་
རིན་ཆེན་བྱ་བས་དེ་བཀྲོངས། དེའི་དོན་དུ་ས་སྐྱ་བས་འབྲི་གུང་པར་ཁ་མཆུ་
བསླངས་རྩིས་བྱས་ཀྱང་འབྲི་གུང་ཡོངས་རྫོགས་རྒྱ་བོ་གྲགས་རིན་པའི་རྒྱབ་ཏུ་
ལངས་ཡོད་པར་བརྟེན་ས་འབྲི་གཉིས་འཐབ་པའི་མགོ་བརྩམས་པ་ཡིན་ཟེར།
དེ་ནི་རབ་བྱུང་ལྔ་པའི་ཤིང་བྱ་ལོར་འབྲི་གུང་སྒོམ་པ་ཀུན་དགའ་རྡོ་རྗེ་རིན་ཆེན་
གྱིས་ཐོག་མར་སྟོད་ཧོར་སོག་རྒྱལ་ཧུ་ལའི་ཧུའི་དམག་དགུ་ཁྲི་ལྷག་བོད་དུ་ཁྲིད་
ཡོང་ནས་ས་སྐྱ་བར་དམག་དྲངས། དེ་ནས་ལོ་གཉིས་ན་དཔོན་ཆེན་ཨང་ལན་
གྱིས་སེ་ཆེན་ཧན་གྱི་སྲས་ཐི་མུ་བྷོ་ཁ་བྱ་བའི་དམག་དཔོན་བོད་དུ་ཁྲིད་ཡོང་སྟེ་
གཙང་དམག་དང་མཉམ་དུ་འབྲི་གུང་པའི་སྟེང་ལ་དམག་དྲངས་ཏེ་འབྲི་གུང་
མཐིལ་གྱི་ལྷ་ཁང་ཆེན་མོ་མེར་བསྲེགས། གྲྭ་བ་དང་མི་སྐྱ་བསྡོམས་པས་མི་ཆིག་
ཁྲི་ལྷག་ཙམ་དམར་གསོད་བཏང་ཐོག དེ་སྔོན་འབྲི་གུང་པའི་མཆོད་གཞིས་སུ་
གཏོགས་པ་ དྭགས་ ཀོང་ གཉལ་ གསུམ་ དང་ ལྷོ་ མོན་ལ་ སོགས་ ས་སྐྱའི་ མངའ་
ཁོངས་སུ་བླངས། དོན་རྐྱེན་འདི་ལ་བོད་ཀྱི་ལོ་རྒྱུས་སྟེང་འབྲི་གུང་གླིང་ལོག་
ཅེས་གྲགས་ཤིང་། དེ་ནས་བཟུང་དབུས་གཙང་ས་གནས་གཉིས་ཀྱི་བར་ལ་
167



འགལ་ཟླ་ཆེན་པོ་བྱུང་བ་ཡིན་ལ། དེའི་རྐྱེན་གྱིས་དུས་ཕྱིས་བར་བོད་རིགས་
ནང་ཁུལ་དུ་ས་གནས་བར་གྱི་འགལ་ཟླ་དེ་འཁྲུག་རྒྱུ་ཡོད་པའི་རྒྱུ་ངན་པ་ཞིག་
བཟོས་པ་ཡིན་ལ། ཡང་འགལ་ཟླ་དེའི་གནད་ཀ་ནི་སྐབས་དེའི་དབང་བསྒྱུར་
གྲལ་རིམ་ནང་ཕན་ཚུན་བར་མཆོད་གཞིས་འཕྲོག་རེས་ཀྱི་འཐབ་རྩོད་ཛ་དྲག་ཆེ་
བ་དེ་ ཡིན་ཡང་། དེའི་ ཤུགས་ ཀྱིས་ བོད་ རིགས་ ནང་ ཁུལ་ དང༌ བོད་ སོག་ མི་
རིགས་བར་ལའང་འགལ་ཟླ་བཟོས་པས་དེ་ལོ་རྒྱུས་སྟེང་གི་བརླག་ཉེས་ཆེན་པོ་
ཞིག་རེད་ཅེས་ཕྱི་རབས་ལོ་རྒྱུས་སྨྲ་བ་རྣམས་ཀྱིས་ཡི་རངས་མི་བྱེད་པ་ག་ནས་
སྲིད་ཅེས་གསུངས་བ་ལྟར་རོ། ། དེ་ནས་ཡང་དཔོན་ཆེན་གཞོན་དབང་ཡང་
བསྐྱར་སྲིད་དབང་འཛིན་པར་བསྐོས། དེ་རྗེས་ས་སྐྱའི་དཔོན་རབས་བཅུ་བ་
ལེགས་པའི་དཔལ་དང་། ས་སྐྱའི་དཔོན་རབས་བཅུ་གཅིག་པ་སེང་གེ་དཔལ།
ས་སྐྱའི་དཔོན་རབས་བཅུ་གཉིས་པ་འོད་ཟེར་སེང་གེ་བཅས་ཀྱིས་རིམ་བཞིན་
ཆོས་སྲིད་ཀྱི་བྱ་བ་མཛད་ཅིང༌། དེའི་ཕྱི་མ་འོད་ཟེར་སེང་གེས་སོན་ཅིང་དབེན་
ཞེས་ཡོན་རྒྱལ་རབས་སྐབས་སུ་ས་སྐྱ་ནས་རྒྱ་བོད་ས་མཚམས་བར་གྱི་ལམ་བརྒྱུད་
ས་ཚིགས་ཀྱི་ཁྲལ་ལ་ལྟ་ཞིབ་བྱེད་མི་དཔོན་རིགས་གོ་གནས་ཀྱི་ཐམ་ཀ་བཟུང་
བར་གྲགས་སོ། ། དེ་ནས་ས་སྐྱའི་དཔོན་རབས་བཅུ་གསུམ་པ་ཀུན་དགའ་རིན་
ཆེན་དང་། ས་སྐྱའི་ དཔོན་ རབས་ བཅུ་ བཞི་ པ་ དོན་ ཡོད་དཔལ། ས་སྐྱའི་
དཔོན་རབས་བཅོ་ལྔ་པ་ཡོན་བཙུན་དག་གིས་རིམ་བཞིན་ཆོས་སྲིད་ཀྱི་དབང་ཆ་
འཛིན་མཐར་ས་སྐྱའི་དཔོན་རབས་བཅུ་དྲུག་པའི་གོ་ས་འཛིན་པར་ཡང་འོད་
ཟེར་སེང་གེས་ལོ་ཁ་ཤས་རིང་སྲིད་དབང་སྐྱོང་ངོ༌། ། དེ་ནས་ས་སྐྱའི་དཔོན་
རབས་བཅུ་བདུན་པ་རྒྱལ་བ་བཟང་པོ། ས་སྐྱའི་དཔོན་རབས་བཅོ་བརྒྱད་པ་
དབང་ཕྱུག་དཔལ་བཅས་རིམ་གྱིས་བསྐོས། དེ་ནས་ས་སྐྱའི་དཔོན་རབས་བཅུ་
དགུ་པའི་ གོ་ སར་འཛིན་མཁན་ནམ་མཁའ་བསྟན་ པའི་ཚབ་ ཏུ་ཡང་རྒྱལ་བ་
168



བཟང་པོ་བསྐྱར་དུ་བསྐོས། དེ་ནས་ས་སྐྱའི་དཔོན་རབས་ཉི་ཤུ་པ་དབང་ཕྱུག་
བརྩོན་འགྲུས་བསྐོས་པ་འདིའི་སྐུ་རིང་ལ་ས་སྐྱ་གཞིས་ཀ་སྔར་ནས་ས་སྐྱའི་འཁོན་
གྱི་གདུང་བརྒྱུད་མང་དུ་འཕེལ་བ་ལ་བརྟེན་ནས་བླ་བྲང་ཆེ་ཁག་བཞི་ལ་ལོགས་
སུ་གྱེས་པ་སྟེ། འགྲོ་མགོན་འཕགས་པ་སྐུ་གཤེགས་པའི་རྗེས་སུ་འགྲོ་མགོན་ཕྱག་
ན་སྐུ་དབང་བཙན་ པས་ ཁོ་ རང་གི་སྲས་དྷརྨ་པཱ་ལ་ གདན་ ས་ རང་དུ་བཞག
སློབ་དཔོན་ཡེ་ཤེས་འབྱུང་གནས་ཟངས་ཚ་བསོད་ནམས་རྒྱལ་མཚན་གྱི་གཡོག་
མོའི་སྲས་ཡིན་པར་བརྟེན། ཡེ་ཤེས་འབྱུང་གནས་ཀྱི་སྲས་བདག་ཉིད་ཆེན་པོ་
དཔལ་བ་ས་སྐྱའི་གདུང་རྒྱུད་ངོ་མ་མིན་ཚུལ་གོང་མ་ཧི་པེ་ལི་སེ་ཆེན་ཧན་ལ་ཞུས་
པས། གོང་མས་བདག་ཆེན་བཟང་པོ་དཔལ་བ་རྒྱ་མཚོའི་མཐའི་གླིང་ཕྲན་ཞིག་
ཏུ་བསྐྲད། དེའི་ཤུལ་དུ་ཕྱག་ན་ཡབ་སྲས་གཉིས་ཀ་སྐུ་གཤེགས་པའི་དུས་སུ་ས་
སྐྱའི་དཔོན་ཆེན་རྣམས་ཀྱིས་གོང་མར་བདག་ཆེན་བཟང་པོ་དཔལ་བ་ས་སྐྱའི་
གདན་སར་ཕེབས་ཆོག་པའི་ཞུ་བ་ནན་ཏན་ཕུལ་བ་བཞིན། བདག་ཆེན་བཟང་
པོ་དཔལ་བ་བོད་དུ་ཕེབས་ནས་ས་སྐྱའི་གདན་ས་མཛད། ཇོ་མོ་བདུན་ཁབ་ཏུ་
བཞེས་ཡོད་པ་ལས་ཀུན་དགའ་འབུམ་གྱི་སྲས་ཏི་ཤྲི་ཀུན་དགའ་བློ་གྲོས་ཀྱིས་
གཅུང་རྣམས་ལ་བླ་བྲང་བཞི་སོ་སོར་བགོས་ནས་གཞི་ཐོག་བླ་བྲང་དང༌། རིན་
ཆེན་སྒང་བླ་བྲང་། ལྷ་ཁང་བླ་བྲང་། དུས་མཆོད་བླ་བྲང་བཅས་ཡོད་པ་རྣམས་
ཕན་ཚུན་ནང་མ་མཐུན་པས་འགལ་རྩོད་ཇེ་ཆེར་སོང་སྟེ་དཔོན་ཆེན་དབང་ཕྱུག་
བརྩོན་འགྲུས་གཙོ་བྱས་ལྷ་ཁང་བླ་བྲང་གི་ཕྱོགས་གཅིག་དང་། དཔོན་ཆེན་རྒྱལ་
བ་བཟང་པོ་གཙོ་བྱས་བླ་བྲང་གཞན་གསུམ་ཕྱོགས་ཁག་གཅིག་བྱས་ཏེ་ཕན་ཚུན་
བར་འཐབ་པས་རྒྱལ་བ་བཟང་པོའི་ཕྱོགས་རྣམས་ཕམ་ནས་ས་སྐྱའི་གདུང་རྒྱུད་
སྤུན་མཆེད་ཡུལ་ལུང་བར་གསོད་རེས་དང་བཙོན་འཇུག་བྱས་པ་སོགས་ནང་
དམེ་ཡ་ང་བ་བྱུང་བས་བོད་སྤྱི་ལ་དབང་བསྒྱུར་བའི་ས་སྐྱའི་སྲིད་དབང་རྩ་བ་
169



ཉམས་རྒུད་དུ་འགྲོ་ བའི་ དུས་ ཤར། གནས་བབ་དེ་དང་བསྟུན་ནས་དབུས་
ཕྱོགས་ཀྱི་ཁྲི་སྐོར་ཅུང་ཟད་སྟོབས་ཤུགས་ཆེ་བ་ཕག་མོ་གྲུ་པ་དར་སྐྱེད་བྱུང་ནས་
ཁྲི་དཔོན་བྱང་ཆུབ་རྒྱལ་མཚན་གྱིས་རབ་བྱུང་དྲུག་པའི་ས་གླང་ལོར་ཐོག་མར་
གཡའ་བཟང་དང་ཚལ་བའི་ཕྱོགས་སུ་གཏོགས་པའི་ནང་ནས་སྟོབས་འབྱོར་ཆེ་
ཤོས་འབྲི་གུང་པ་གཏོར་ཞིང་། དེ་ནས་རིམ་བཞིན་གཡའ་ཚལ་ གཉིས་ཀྱང་
བཅོམ་རྗེས་ས་སྐྱའི་དཔོན་ཆེན་རྒྱལ་བ་བཟང་པོའི་ཕྱོགས་སུ་ལངས་ཁུལ་བྱས་
ནས་སྐབས་ དེར་ ས་སྐྱར་ སྟོབས་ནུས་ ཆེ་ བའི་ དཔོན་ཆེན་དབང་ཕྱུག་བརྩོན་
འགྲུས་ཀྱི་སྟེང་དུ་དབུས་དམག་དྲངས་ནས་ས་སྐྱའི་ཕྱོགས་སུ་ནང་མ་མཐུན་པར་
འཁྲུག་རྩོད་བྱུང་བས་འཐབ་རྒོལ་མ་ནུས་པར་ ཕམ་ པར་བརྟེན་ས་སྐྱའི་སྲིད་
དབང་ཕག་མོ་གྲུ་པའི་ལག་ཏུ་ཤོར་ཞིང་དུས་དེ་ནས་ས་སྐྱ་བས་བོད་སྤྱི་ཙམ་ལ་
དབང་བསྒྱུར་མཇུག་རྫོགས་པར་བྱུང༌། དེའི་རྗེས་སུ་ས་སྐྱའི་དཔོན་ཆེན་གྲགས་
པ་རྒྱལ་མཚན་དང་། བློ་གྲོས་རྒྱལ་ མཚན། དཔལ་འབུམ། གྲགས་དབང་།
རྟིང་མ་མིང་གི་དཔོན་ཨ་མོ་གྷ་བྱ་བ་བཅས་རིམ་པར་བྱོན་ཡང་དེ་དག་ལ་དཔོན་
ཆེན་བླ་མ་བཞིན་ཆབ་སྲིད་རྒྱ་ཆེ་བར་སྐྱོང་རྒྱུ་མེད་པར་ཧ་ལམ་ས་སྐྱའི་ཡུལ་ཡུལ་
ཕྱོགས་ཙམ་ལ་སྔར་སྲོལ་བཞིན་ཆོས་སྲིད་ཀྱི་ལག་ལེན་དར་ནས་དཔོན་གཡོག་
བཅས་ལོ་བརྒྱ་ཕྲག་མང་པོར་ལམ་སྲོལ་བསྐྱངས་པར་བཤད་ཀྱང་བོད་སྤྱིའི་ལོ་
རྒྱུས་དང་འབྲེལ་བ་ཆེར་མེད་པས་འདིར་རྒྱས་པར་གླེང་བ་མ་མཆིས་སོ། མདོར་
ན། ས་པཎ་དབོན་ཚ་གསུམ་ཧོར་དུ་ཕེབས་ཤིང་དང་པོ་འགྲོ་མགོན་འཕགས་པ་
བློ་གྲོས་ནས་ཏཱ་དབོན་བློ་གྲོས་རྒྱལ་མཚན་གྱི་བར་ས་སྐྱའི་བླ་མ་ཁྲི་ཐོག་པ་དུ་མ་
དང༌། དཔོན་ཆེན་ཤཱཀྱ་བཟང་པོ་ནས་དབང་ཕྱུག་བརྩོན་འགྲུས་ཀྱི་བར་བསྐྱར་
བཞུགས་དང་བཅས་དཔོན་རབས་ཉི་ཤུས་རབ་བྱུང་བཞི་པའི་ལྕགས་སྤྲེལ་ལོ་
ནས་རབ་བྱུང་དྲུག་པའི་ས་གླང་ལོའི་བར་ལོ་དགུ་ཅུ་ཙམ་གྱི་རིང་ལ་ཧོར་གོང་མ་
170



སོ་སོའི་རྒྱབ་སྐྱོར་ལ་བརྟེན་བོད་ཆོལ་ཁ་གསུམ་ལ་ཆོས་དང་ཆབ་སྲིད་ལུགས་ཟུང་
གི་སྒོ་ནས་དབང་བསྒྱུར་བྱས་ལ། དཔོན་ཆེན་འདི་དག་གིས་ཀྱང་བླ་མའི་བཀའ་
གསུང་ཇི་བཞིན་དུ་སྲིད་བློན་གྱི་ཚུལ་དུ་ཆོས་སྲིད་ཡང་དག་སྤེལ་བས་བོད་ཁ་བ་
ཅན་གྱི་ཡུལ་ལྗོངས་སུ་ཆབ་དཔལ་རིག་གསུམ་གང་ཐད་ལ་འཕེལ་རྒྱས་འགྲོ་བར་
ཤུགས་རྐྱེན་མི་དམན་པ་ཞིག་འཇོག་གནང་མཛད་དོ། །
171



དོན་ཚན་དྲུག་པ། ཕག་གྲུ་པས་སྲིད་སྐྱོང་
བྱས་པའི་སྐོར་གླེང་བ།
དེ་ཡང་གངས་ཅན་བོད་ཀྱི་ལོ་རྒྱུས་རིང་མོ་ལས་ ས་སྐྱའི་དབང་བསྒྱུར་
མཇུག་སྒྲིལ་རྗེས་བོད་ལ་མངའ་མཛད་པ་ཕག་གྲུའི་ཚོགས་པ་དང་དཔོན་རབས་
དག་གི་བྱུང་བ་རགས་ཙམ་བརྗོད་པ་ལས། །
གཅིག རླངས་ཀྱི་གདུང་རྒྱུད་དང་ཕག་གྲུའི་གདན་ས་
བྱུང་ཚུལ་སྐོར་མདོ་ཙམ་བཤད་པ།
བོད་ཁ་བ་ཅན་གྱི་ལོ་རྒྱུས་རིང་མོ་ལས་དཔལ་ཕག་མོ་གྲུ་པའི་གདན་སའམ་
ཆོས་བརྒྱུད་འཛིན་པ་རླངས་ཀྱི་གདུང་བརྒྱུད་རྡོ་རྗེ་རྒྱལ་པོ་ནས་ས་སྐྱ་བའི་དུས་
སུ་བོད་བྱིངས་ལ་ཁྲི་སྐོར་བཅུ་གསུམ་དུ་བགོ་སྐབས་ཡ་གྱལ་ཕག་གྲུ་ཁྲི་སྐོར་གྱི་ཁྲི་
དཔོན་རྣམས་དང་། དེ་རྗེས་ཏཱ་སི་ཏུ་བྱང་ཆུབ་རྒྱལ་མཚན་གྱིས་ས་སྐྱའི་ལག་
ནས་བོད་ཡོངས་ཀྱི་སྲིད་དབང་བླངས་ནས་སྣེ་གདོང་དུ་ཕག་གྲུའི་སྲིད་དབང་
བཙུགས་ཏེ་དབང་བསྒྱུར་བྱས་པའི་ཕག་གྲུ་སྡེ་སྲིད་དག་གི་གདུང་རྒྱུད་ཇི་ལྟར་
བྱུང་བའི་ཚུལ་ལ་ཡང་རླངས་ཀྱི་པོ་ཏི་བསེ་རུ་རྒྱས་པ་ལས། དང་པོ་འཇིག་རྟེན་
ཆགས་པའི་དུས་ནས་ས་ཆུ་མེ་རླུང་སྟེ་འབྱུང་བ་ལྔའི་སྙིང་པོ་ཚོགས་པ་ལ་བརྟེན་
ནས་དུང་སྒོ་ཞིག་བྱུང་བར་རིམ་བཞིན་དབང་པོ་གཟུགས་ཅན་པ་ལྔ་དོད་ནས་
172



ཁྱེའུ་མཚར་སྡུག་ལྡན་པ་ཞིག་བྱུང་བ་དེ་ལ་ཡེ་སྨོན་རྒྱལ་པོ་ཞེས་བྱ་བ་བཏགས་པ་
ལས་རིམ་པར་བརྒྱུད་དེ་ལྡོང་གི་རུས་ཆེན་བཅོ་བརྒྱད་དང་། འབྲས་དཀར་ནག་
ཁྲ་གསུམ། བོད་མིའུ་གདུང་དྲུག་གི་ནང་གསེས་སེ་ཁྱུང་དབྲའི་རྒྱུད་པ་ནས་མི་
རབས་ལྔ་པར་གནམ་ལྷ་མཆེད་བརྒྱད་ཅེས་བྱ་བ་གྲགས། ཐོག་མར་མིའི་འགྲོ་བ་
བྱུང་ནས་སྲིད་པ་མི་རབས་མཆེད་དགུ་དང་ལྡོང་རུས་ཆེན་བཅོ་བརྒྱད་ནས་མི་
རབས་དུ་མ་སོང་བ་ན། རྒྱལ་བུ་མང་སྡོམ་སྟག་བཙན་བྱ་བ་འཁྲུངས་ནས་སྐུ་ན་
སོན་པའི་དུས་སུ་ཡབ་ཀྱི་བཀའ་བཀོད་བཞིན་མི་བརྒྱུད་སྤེལ་ ཐབས་སུ་རོང་
བཟའ་ཁྱེ་ལྕམ་ཁབ་ཏུ་བཞེས་ཀྱང་སྲས་མ་བྱུང་བར་ཡིད་མ་བདེ་བས་ལྷ་ཡུལ་
གནམ་ལྷ་མཆེད་བརྒྱད་ལ་མཆོད་ཅིང་གསོལ་བ་དཔག་ཏུ་མེད་པ་མཛད་པས་
ལྷའི་སྲས་དང་མི་རྒྱུད་རྒྱུན་མི་ཆད་པར་འབྱུང་བ་ལུང་བསྟན་པ་ལྟར་མང་ལྡོམ་
སྟག་བཙན་དང་། གནམ་སྨན་མའ མ་ཚངས་སྲས་ལྷ་མོ་གཉིས་འདུས་པར་ལྷའི་
སྲས་པོ་འདྲ་བའི་ཁྱེའུ་ ཤིན་ ཏུ་ངོ་མཚར་ ཅན། སྤྱི་བོའི་ གཙུག་ན་དུང་ལྟར་
དཀར་བའི་རླངས་པ་ཡོད་པ་ཞིག་འཁྲུངས་པ་དེ་ཡབ་མང་སྡོམ་བཙན་གྱིས་
མཐོང་བས་ཐུགས་རབ་ཏུ་དགྱེས་ནས་ངག་ལས་རླངས་སོ་རླངས་སོ་ཞེས་ལན་
གསུམ་བོས་པས་ཁྱེའུ་དེའི་མིང་ལ་ལྷ་རིགས་འཕན་པོ་ཆེ་རླངས་ཞེས་བཏགས་
པར་གྲགས་པ་དེ་ནས་བྱུང་བའི་མི་རབས་རིམ་བཞིན་གྱེས་པར་རླངས་ཀྱི་གདུང་
རྒྱུད་ཅེས་འབོད་པ་ཡིན། ལྷ་རིགས་འཕན་པོ་ཆེ་རླངས་ནས་མི་རབས་ཉི་ཤུ་
ཙམ་སོང་རྗེས་མདོ་ཁམས་སུ་རླངས་གཉན་ཐོག་ཨ་ཁྲོམ་གྱི་གདུང་རྒྱུད་ཡོན་ཆེན་
རྒྱལ་བ་སྐྱབས་ཀྱི་སྲས་སུ་སྤྱན་སྔ་གྲགས་པ་འབྱུང་གནས་འཁྲུངས་པ་དེས་ཕག་མོ་
གྲུ་པ་རྡོ་རྗེ་རྒྱལ་པོའི་དངོས་སློབ་འབྲི་གུང་སྐྱོབ་པ་འཇིག་རྟེན་མགོན་པོ་རང་གི་
བླ་མ་བསྟེན་པ་དང༌། སྐྱོབ་པ་འཇིག་རྟེན་མགོན་པོའི་བཀའ་ལྟར་ཕག་མོ་གྲུ་
པའི་གདན་ས་ཐེལ་གྱི་བླ་མ་མཛད་པ་དེ་ནས་ལྷ་རིགས་རླངས་ཀྱི་གདུང་རྒྱུད་
173



-
ཀྱིས་ཕག་མོ་གྲུ་པའི་གདན་ས་འཛིན་སྐྱོང་སྤེལ་གསུམ་གནང་བས་ཆོས་རྒྱུད་དང་།
རུས་རྒྱུད་ཀྱི་མིང་གཅིག་ཏུ་འདྲེས་ཏེ་ ཕག་གྲུ་རླངས་ཀྱི་གདུང་རྒྱུད་ ཅེས་བྱུང་
ངོ༌། ། ཕག་གྲུ་བཀའ་བརྒྱུད་ཀྱི་གྲུབ་མཐའི་སྲོལ་གཏོད་པ་པོ་འགྲོ་མགོན་ཕག་མོ་
གྲུ་པ་རྡོ་རྗེ་རྒྱལ་པོ་འདི་ཉིད་ཡབ་དབས་ཝེ་ན་ཨ་ཐར་དང་ཡུམ་བན་ནེ་གཉིས་ཀྱི་
སྲས་སུ་རབ་བྱུང་གཉིས་པའི་ལྕགས་སྟག་ལོར་མདོ་ཁམས་ཀྱི་ལྷོ་རྒྱུད་འབྲི་ལུང་རྨེ་
ཤོད་ཀྱི་སྟག་ངོས་སབ་ཁང་དུ་སྐུ་བལྟམས། དགུང་ལོ་དགུ་པར་སླེབས་དུས་བྱ་
ཁྱི་ལྷ་ཁང་དུ་མཁན་པོ་ཚུལ་ཁྲིམས་འབར་དང་སློབ་དཔོན་འོད་ཟེར་རྒྱ་མཚོ་ལས་
རབ་བྱུང་གི་སྡོམ་པ་ཞུས་ཏེ་མཚན་ལ་རྡོ་རྗེ་རྒྱལ་པོ་ཞེས་གསོལ། མདོ་ཁམས་སུ་
ལོ་ཉི་ཤུ་ཙམ་བཞུགས་རིང་སྔ་ཕྱི་མཁས་གྲུབ་ཀྱི་བླ་མ་སློབ་དཔོན་བཅུ་དྲུག་ཙམ་
བསྟེན་ནས་མདོ་སྔགས་ཀྱི་ཆོས་མང་པོ་ལ་གསན་བསམ་སྒོམ་གསུམ་ལེགས་པར་
མཛད། དགུང་ལོ་བཅུ་དགུའི་མཇུག་ཙམ་དུ་དབུས་སུ་བྱོན། བཀའ་གདམས་
ཀྱི་དགེ་བཤེས་རྒྱ་དམར་བ་དང་ཕྱུ་བ་ཆོས་ཀྱི་སེང་གེ་སོགས་མཁས་པ་མང་པོའི་
སྐུ་མདུན་ནས་བཀའ་གདམས་ཀྱི་ཆོས་སོགས་ཡང་དག་གསན། དགུང་ལོ་ཉེར་
ལྔའི་ཐོག་ཟུལ་ཕུར་བྱ་འདུལ་འཛིན་པས་མཁན་པོ་དང་། རྒྱ་དམར་གྱིས་སློབ་
དཔོན་དང་། ཨར་གྱིས་གསང་སྟོན་མཛད་ནས་བསྙེན་པར་རྫོགས་པར་མ་ཟད།
ད་དུང་མཁན་སློབ་ལས་འདུལ་བ་དང་། གསང་སྟོན་ལས་ཕར་ཕྱིན། མྱང་
བྲན་ལས་སྤྱོད་འཇུག་སོགས་གསན་པས་མཁས་པ་ཆེན་མོའི་སྙན་གྲགས་ཕྱོགས་
ཀུན་ཏུ་ཁྱབ། གཞན་ཡང་དམར་ཆོས་རྒྱལ་དང་། དཔལ་ཆེན་རྒ་ལོ་དང༌། ས་
ཆེན་ཀུན་དགའ་སྙིང་པོ། འབྱིམས་ལོ་ཙཱ་བ། བྱང་ཆུབ་སེམས་དཔལ་ཟླ་བ་
རྒྱལ་མཚན་སོགས་སྐྱེས་ཆེན་དམ་པ་དག་ལ་བསྟེན་ནས་མདོ་སྔགས་ཀྱི་གདམས་
པ་མང་དུ་གསན། དེ་ནས་དགུང་ལོ་ཞེ་གཅིག་ཐོག་ཏུ་བླ་མ་ཞང་དང་མཉམ་དུ་
སྒམ་པོར་བྱོན་ནས་མཉམ་མེད་དྭགས་པོ་ལྷ་རྗེའི་དྲུང་དུ་ཆོས་ཀྱི་གདམས་ངག་
174



མང་པོ་གསན་ཏེ་སློབ་མ་གྱུར་ནས་ལོ་གསུམ་བཞུགས། ཕྱག་རྒྱ་ཆེན་པོའི་རྟོགས་
པ་མཆོག་ཏུ་གྱུར་ཅིང་དྭགས་པོ་ལྷ་རྗེའི་སློབ་མ་བུ་ཆེན་བཅུ་དྲུག་ཏུ་གྲགས་པའི་
བརྒྱུད་པ་འཛིན་པ་བཞིའི་ནང་གི་གཙོ་བོའི་གྲས་ སུ་ གྱུར། དེ་ནས་འོན་དུ་
ཕེབས་ནས་མཚལ་སྒང་དུ་ལོ་ལྔ་ཙམ་གྱི་བར་བཞུགས་ཏེ་སློབ་མ་འདུས་པ་རྣམས་
ལ་དྭགས་པོའི་གདམས་པ་གཙོ་བོར་ གྱུར་པའི་ཆོས་ཀྱི་རྣམ་ གྲངས་ མང་པོས་
ཚིམས་པར་མཛད། དགེ་འདུན་གང་བཞུགས་པ་རྣམས་ལ་རྣམ་པ་ཀུན་ཏུ་དམ་
པའི་ཆོས་འདུལ་གཞུང་ལས་མི་འགལ་བའི་སྤྱོད་པ་འཛིན་དགོས་ཚུལ་བཅས་
ནན་གྱིས་ གསུངས་ པ་ དང༌། གདམས་ངག་བཏབ་པ་རྣམས་ཐེབས་སླ་ཞིང་
བསམ་གཏན་གྱི་སྒོ་མང་དུ་སྐྱེས་པས་ཕྱོགས་ཐམས་ཅད་དུ་བསྟན་པ་རྒྱ་ཆེར་
འཕེལ། དེ་ནས་དགུང་ལོ་ཞེ་དགུ་པ་རབ་བྱུང་གསུམ་པའི་ས་སྟག་ལོར་ཕག་
གྲུའི་གདན་ས་ཐེལ་བཏབ་སྟེ་མཉམ་མེད་དྭགས་པོ་ལྷ་རྗེའི་གདམས་པ་གཙོ་བོར་
གྱུར་པའི་མདོ་སྔགས་ཀྱི་འཆད་ཉན་རྒྱ་ཆེར་སྤེལ་བའི་རིང་ལུགས་ཐུན་མོང་མིན་
པ་དེར་ཕག་གྲུ་བཀའ་བརྒྱུད་ཅེས་བྱ་བ་གྲགས་སོ། ། གདན་ས་དེར་ལོ་བཅུ་
གསུམ་ཙམ་བཞུགས་རིང་གྲུབ་པ་ཐོབ་པའི་སྐྱེས་མཆོག་གི་སློབ་མ་མང་དུ་བྱུང་
ཞིང་། གྲྭ་པ་ལྔ་བརྒྱ་ལ་གདུགས་ཐོགས་ལྔ་བརྒྱ་ཞེས་པ་ཡང་བྱུང་བ་བཅས་
འཆད་རྩོད་རྩོམ་གསུམ་གྱི་བྱ་བ་ཁོ་ན་བསྒྲུབས་ནས་དགུང་ལོ་དྲུག་ཅུ་རེ་གཅིག་
ལ་སླེབས་དུས་སྐུ་གཤེགས་སོ། ། དེ་ལྟར་འགྲོ་གོན་ཕག་གྲུ་པ་རྡོ་རྗེ་རྒྱལ་པོས་
སྲོལ་གཏོད་པའི་ཕག་གྲུ་བཀའ་བརྒྱུད་ཀྱི་གྲུབ་མཐའ་དེ་ཉིད་དང༌། ཕག་གྲུའི་
གདན་ས་འཛིན་སྐྱོང་སྤེལ་ གསུམ་ གནང་མཁན་ནི་སྤྱན་སྔ་གྲགས་ པ་འབྱུང་
གནས་ཞེས་ཡབ་རླངས་ཀྱི་གདུང་རྒྱུད་ཡོན་ཆེན་རྒྱལ་བ་སྐྱབས་དང་ཡུམ་འབྲོ་
ལྡོག་བཟའ་ཁུ་བྱུག་སྨན་གཉིས་ཀྱི་སྲས་སུ་སྐུ་འཁྲུངས། གཞོན་པའི་དུས་ནས་
འབྲི་གུང་སྐྱོབ་པ་འཇིག་རྟེན་མགོན་པོའི་ཞབས་ལ་གཏུགས་ཏེ་དགུང་ལོ་སོ་བཞི་
175



བར་བླ་མ་དང་འབྲལ་མེད་དུ་གཟིམ་གཡོག་ཞུས་པས་སྤྱན་སྔ་བ་ཞེས་མཚན་ཡང་
དེ་ནས་ཐོགས། ཕྱིས་རླངས་ཀྱི་གདུང་རྒྱུད་ཀྱིས་ཐེལ་གྱི་གདན་ས་འཛིན་པ་
རྣམས་དང་། འབྲི་གུང་པའི་བླ་མའི་མཚན་གནས་ལྟ་བུར་གྱུར་ནས་སྤྱན་སྔ་
ཞེས་འབོད་སྲོལ་བྱུང༌། བཀའ་བརྒྱུད་བསྟན་པའི་ཆུ་འགོ་དཔལ་ཕག་མོ་གྲུབ་
པའི་ཐེལ་གྱི་གདན་ས་ཉག་ཕྲ་བར་གྱུར་སྐབས་འབྲི་གུང་སྐྱོབ་པས་སྤྱན་སྔ་གྲགས་
པ་འབྱུང་གནས་ལ་གཟེངས་བསྟོད་དང་བཅས་རབ་བྱུང་བཞི་པའི་ས་འབྲུག་
ལོར་ཕག་མོ་གྲུབ་པའི་ཐེལ་གྱི་གདན་སར་བསྐོ་གཞག་གནང་བས་དེར་གདན་
སར་མཛད་པ་དང༌། དགུང་ལོ་དོན་གཉིས་པར་འབྲི་གུང་གི་གདན་ས་ཡང་
མཉམ་དུ་འཛིན་སྐྱོང་གནང་བའི་སྐབས་སུ་ཧོར་རྒྱལ་གོ་དན་གྱིས་དམག་དཔོན་
དོར་རྟ་ནག་པོའི་དམག་བོད་དུ་འབྱོར་སྐབས། སྣེ་ལེན་གང་འདོད་མཛད་དེ་
བོད་ཡོངས་ལ་ ཧོར་དམག་གིས་རྩུབ་སྤྱོད་ཀྱི་འཇིགས་ པ་མི་འབྱུང་བའི་ ཕན་
ཐོགས་ཆེན་ པོ་ མཛད་ ཐོག་ བོད་ ཁམས་ གཅིག་ གྱུར་ ཡོང་ ཐབས་ ལ་ ཕྱག་ རྗེས་
བཟང་པོ་བཞག་ཅིང༌། མཐར་དགུང་ལོ་གྱ་གཅིག་པའི་ཐོག་སྐུ་གཤེགས་སོ། །
གཉིས། ཕག་གྲུའི་ཚོགས་པ་འཛིན་པའི་ཁྲི་དཔོན་དག་གི་
ལོ་རྒྱུས་སྐོར་མདོ་ཙམ་བཤད་པ།
རྒྱལ་བ་རིན་པོ་ཆེ་བ་གྲགས་པ་བརྩོན་འགྲུས་ནི་ཡབ་དཔོན་སངས་རྒྱས་
སྐྱབས་དང་ཡུམ་འབྲོམ་ཟ་ཡེ་ཤེས་མཚོ་གཉིས་ལ་སྔ་གཞུག་ཏུ་སྲས་རིན་པོ་ཆེ་བ་
དང་། བཅུ་གཉིས་རྙིང་མ་རིན་ཆེན་རྡོ་རྗེ། གཏེར་རྒྱབ་པ། རིན་པོ་ཆེ་བ་རྡོ་
རིན་པ་རྣམས་འཁྲུངས་པ་ལས། རིན་པོ་ཆེ་བ་ནི་རབ་བྱུང་གསུམ་པའི་ཆུ་ཕག་
ལོར་སྐུ་བལྟམས། དགུང་ལོ་བཅོ་ལྔའི་སྟེང་དུ་མཁན་པོ་འབྲོམ་བརྩོན་སྟོན་པ་
དང་སློབ་དཔོན་ན་བ་ལས་རབ་ཏུ་བྱུང་བར་མཛད་དེ་མཚན་གྲགས་པ་བརྩོན་
176



འགྲུས་སུ་བཏགས་སོ། ། ཁོང་དགུང་ལོ་བཅུ་དྲུག་ལ་དབུས་སུ་ཕེབས། རྗེ་རིན་
པོ་ཆེས་བྱིན་རླབས་མཛད་པས་ཆོས་ཐམས་ཅད་ལ་མཉམ་པ་ཉིད་ཀྱི་རྟོགས་པ་
འཁྲུངས་ཤིང༌། དགུང་ལོ་བཅུ་དགུ་ལ་འབྲི་གུང་དུ་ཕེབས་ནས་མཁན་པོ་རྟོགས་
པ་སངས་རྒྱས་ཆེན་པོར་གྲགས་པ་དང༌། ལས་སློབ་ཤར་གླིང་པ། གསང་སྟོན་
ཡུ་ང་པ་རྣམས་ཀྱི་ སྐུ་མདུན་ལས་བསྙེན་ པར་རྫོགས། དེ་ནས་ཡང་ རྗེའི་ སྐུ་
མདུན་དུ་དཀའ་སྤྱད་དཔག་ཏུ་མེད་པས་རྩེ་གཅིག་ཏུ་མཛད་པ་ལ་སྤྲུལ་བསྒྱུར་
ནུས་པ་བྱུང་ཞིང་། དགུང་ལོ་སོ་གསུམ་སོན་སྐབས་ཐེལ་གྱི་གདན་ས་མཛད་དེ་
ཚོགས་པ་ལོ་སུམ་ཅུ་ལྷག་ཙམ་བསྐྱངས། འདིའི་གོང་ཕག་མོ་གྲུ་པར་དད་འབུལ་
ཞུས་པའི་ཞིང་འབྲོག་གི་འབབ་ཡོང་ཙམ་ལས་གཞུང་འཛིན་དབང་བདག་གི་
ཆོས་གཞིས་སོགས་དམིགས་བསལ་མེད་རུང་། རྒྱལ་བ་རིན་པོ་ཆེ་བ་གྲགས་པ་
བརྩོན་འགྲུས་སྐབས་ཕག་གྲུ་རང་ལ་ཕུལ་བའི་ཞིང་འབྲོག་གི་ཐོག་ཧོར་གྱི་རྒྱལ་བུ་
ཧུ་ལ་ཧུར་གཏོགས་པའི་བོད་ཁུལ་ས་ཁང་མི་གསུམ་གྱི་དབང་རིས་རྣམས་གོང་
མའི་ལུང་གིས་ཕག་མོ་གྲུ་པས་བདག་ཐོབ་བྱས་ཆོག་པ་བྱུང་བ་ལྟར་ཐོག་མར་
ལྡན་མ་སྒོམ་བརྩོན་གྱིས་འབྲི་གུང་དང༌། ཕག་གྲུའི་སྤྱི་དཔོན་བྱས་ཤིང་། དེ་
རྗེས་དཔོན་རྡོ་རྗེ་དཔལ་ཧོར་གོང་མའི་ལུང་གིས་ཕག་གྲུའི་ཁྲི་དཔོན་དུ་བསྐོས་པ་
ཁོང་གིས་སྔ་རྗེས་སུ་གོང་མའི་མདུན་སར་ལན་གསུམ་བྱོན་ཞིང་། ཕོ་བྲང་སྒང་
དང༌། ཚོང་འདུས་བྲག་ཁ་སོགས་གཞིས་ཀ་བཅུ་གཉིས་བརྩིགས་པ་བཅས་ཕག་
མོ་གྲུ་པའི་མངའ་ཐང་འཕེལ་རྒྱས་ཀྱི་མགོ་དོད་པ་མ་ཟད། བོད་དུ་གཞིས་ཀའི་
ལམ་ལུགས་འཕེལ་རྒྱས་བྱུང་བའི་མཚོན་རྟགས་ཤིག་ལ་བརྩི་བ་ཡིན། སྔར་ཕག་
གྲུའི་སྟོང་སྐོར་དུ་རྩིས་པའི་གཡའ་བཟང་པ་རྗེས་སུ་ལྡན་མ་སྒོམ་བརྩོན་གྱི་དུས་
གཡའ་བཟང་པ་ཟུར་དུ་ཐོན་ནས་མོན་ལུག་མགོ་སྟེང་ཚུན་ཆད་གཡའ་བཟང་
པར་ཤོར་བ་རྣམས་ཁྲི་དཔོན་འདིའི་དུས་སུ་ཕག་གྲུས་དཔུང་ཤེད་ཀྱིས་བླངས་པ་
177



དེ་ནས་གཡའ་ཕག་བར་གྱི་འགལ་བ་རིམ་བཞིན་རྣོ་ངར་ཅན་དུ་གྱུར་ཡོད་པ་
བཅས་མདོར་ན་རྒྱལ་བ་རིན་པོ་ཆེ་གྲགས་པ་བརྩོན་འགྲུས་ཀྱི་དུས་ཕག་གྲུ་མངའ་
ཐང་འཕེལ་རྒྱས་སོང་བ་མ་ཟད། གོང་མའི་ལུང་དང་ལག་རྟགས་ཡོད་པའི་ཁྲི་
སྐོར་གྱི་གྲས་ཤིག་ཏུ་གྱུར་པ་བཅས་མཐར་དགུང་ལོ་རེ་ལྔ་ལ་སྐུ་གཤེགས་སོ། །
དེ་ནས་བཅུ་གཉིས་རྙིང་མ་རིན་ཆེན་རྡོ་རྗེ་ཞེས་རབ་བྱུང་བཞི་པའི་ས་སྟག་ལོར་
འཁྲུངས་ཤིང་། སློབ་དཔོན་ནམ་མཁའ་འགག་པ་ལས་རབ་ཏུ་བྱུང་སྟེ་མཚན་
རིན་ཆེན་རྡོ་རྗེ་ཞེས་གསོལ་ལོ། ། དགུང་ལོ་ཉེར་གཉིས་ལ་དབུས་སུ་བྱོན་ནས་རྗེ་
རིན་པོ་ཆེ་སོགས་མཁས་གྲུབ་ཀྱི་སྐྱེས་མཆོག་དུ་མར་བསྟེན་ནས་བཀའ་བརྒྱུད་
པའི་ཆོས་སྐོར་རྣམས་རྫོགས་པར་གསན་ཅིང་རྟོགས་པ་མཐར་སོན་ཏེ་དགུང་ལོ་
ལྔ་བཅུ་པ་མེ་ཡོས་ལོར་ཐེལ་གྱི་གདན་སར་ཕེབས་ནས་ཚོགས་པ་ལོ་བཅུ་བཞིའི་
རིང་བསྐྱངས་མཐར་དགུང་ལོ་དྲུག་ཅུ་རེ་གསུམ་ཐོག་སྐུ་གཤེགས། དེའི་དུས་ཁྲི་
དཔོན་རྡོ་རྗེ་དཔལ་ གྲོངས་ནས། ཁོང་གི་གཅུང་པོ་གཞོན་ནུ་རྒྱལ་མཚན་ཁྲི་
དཔོན་གྱི་གོ་སར་བསྐོས། ཁོང་འདས་རྗེས་ལྷོ་བྲག་གཤོང་སྡེའི་མཁན་པོ་རིན་
རྒྱལ་བས་སེ་ཆེན་གོང་མའི་ལུང་བཞིན་ཁྲི་དཔོན་ལོ་གཉིས་བྱས་པ་དང་། དེ་
རྗེས་ཡར་འབྲོག་ཆུ་རྒྱུད་མཁར་པའི་བྱང་གཞོན་སེ་ཆེན་གོང་མའི་ལུང་གིས་ཁྲི་
དཔོན་དུ་བསྐོས་པ་བཅས་ཁྲི་དཔོན་འདི་གསུམ་ཀ་བག་མེད་སྤྱོད་པའི་དབང་དུ་
སོང་སྟེ་ཕག་མོ་གྲུ་པའི་སྡེ་ཚུགས་ལ་རྒྱས་ཕན་ཅི་ཞིག་ཡང་བྱུང་མེད། དེ་རྗེས་
རིན་པོ་ཆེ་གྲགས་པ་ཡེ་ཤེས་ནི་ཕག་གྲུའི་དཔོན་མགོན་པོ་རྒྱལ་མཚན་གྱི་སྲས་ཁྲོ་
བོ་འཕན། དེའི་སྲས་རིན་ཆེན་ཤེས་རབ། གྲགས་པ་ཡེ་ཤེས། གཉིས་མཆོག་
པ་གྲགས་པ་རིན་ཆེན། རིན་ཆེན་སྐྱབས་དང་བཞི་འཁྲུངས་པ་ལས་གྲགས་པ་ཡེ་
ཤེས་ནི་རབ་བྱུང་བཞི་པའི་ལྕགས་བྱི་ལོར་སྐུ་བལྟམས། སྐུ་ན་གཞོན་དུས་དབུས་
སུ་བྱོན་ནས་རྗེ་སྤྱན་སྔ་དང་མཇལ། དེ་ནས་དཔོན་པོ་མཐིལ་གྱི་མཁན་སློབ་
178



ལས་རབ་བྱུང་གི་སྡོམ་པ་ཞུས་ཤིང་ཆོས་ཁྲིད་རྣམས་རྫོགས་པར་གསན་ཏེ་མཚན་
གྲགས་པ་ཡེ་ཤེས་སུ་གསོལ། དེ་ནས་ས་སྐྱར་བླ་མ་འཕགས་པའི་དྲུང་དུ་བྱོན་
ནས་ཞོགས་པ་རེ་ལ་སྡུད་པ་ཚར་རེ་ཟིན་པ་བྱུང་ནས་ཐུགས་རབ་ཆེ་བར་གྲགས།
སླར་ཡང་བཅུ་གཉིས་རིན་པོ་ཆེ་པ་ལས་ཟབ་ཆོས་རྣམས་གསན། སྒྲུབ་པ་རྩེ་
གཅིག་ཏུ་ མཛད་ པས་ ཉམས་ རྟོགས་ ཁྱད་ པར་ ཅན་ ཐུགས་ རྒྱུད་ ལ་ འཁྲུངས།
དགུང་ལོ་ཞེ་གཉིས་ལྕགས་མོ་སྦྲུལ་གྱི་ལོར་ཐེལ་གྱི་གདན་སར་ཕེབས་ནས་ཚོགས་
པ་ལོ་བརྒྱད་བསྐྱངས་མཐར་དགུང་ལོ་ཞེ་དགུའི་ཐོག་སྐུ་གཤེགས། དེའི་དུས་
ཕག་གྲུའི་ཁྲི་དཔོན་གཞོན་ནུ་ཡོན་ཏན་གྱིས་ནག་མོ་དང་ཆང་རག་ཁོ་ནའི་དབང་
དུ་ཤོར་བས་ཕག་གྲུའི་མངའ་ཐང་འཕེལ་རྒྱས་ཅི་ཡང་མ་བྱུང་བར་ཉམས་རྒུད་དུ་
གྱུར་པར་གྲགས། དེ་རྗེས་ཕག་གྲུ་གཅུང་རྒྱ་བོའམ་རིན་པོ་ཆེ་གཉིས་མཆོད་པ་
ནི། ལྕགས་ཕོ་ཁྱིའི་ལོར་སྐུ་འཁྲུངས་ཤིང་། སྐུ་ན་གཞོན་ནུའི་དུས་ནས་རྒྱལ་བ་
རིན་པོ་ཆེ་དང་མཇལ། ཐིལ་གྱི་མཁན་སློབ་ལས་རབ་ཏུ་བྱུང༌། མཚན་གྲགས་
པ་རིན་ཆེན་དུ་ གསོལ། བཅུ་གཉིས་རྙིང་མ་ རིན་ ཆེན་ རྡོ་རྗེ་ལས་ ཆོས་ ཁྲིད་
ཐམས་ཅད་རྫོགས་པར་གསན། ཐིག་ཕོར་དུ་སྒྲུབ་པ་མཛད་པས་ཡི་དམ་ལྷའི་
ཞལ་གཟིགས་པར་གྲགས་ཤིང༌། དེའི་རྗེས་སུ་སྤྱིལ་གསར་དུ་སྒྲུབ་པ་མཛད་པས་
ཕོ་ཉའི་ལམ་ལ་བརྙེས་སོ། ། དེ་ནས་དགུང་ལོ་བཞི་བཅུ་པ་ས་གླང་ལ་ཐེལ་གྱི་
གདན་སར་ཕེབས་པའི་སྐབས་ཧོར་རྒྱལ་ཏི་ཤི་གྲགས་པ་འོད་ཟེར་དང༌། རྒྱལ་
སྲས་ཐེ་མུར་བྷོ་ག་གཉིས་ཀྱིས་ཁོང་ལ་ཕག་གྲུའི་ཁྲི་དཔོན་གྱི་འཇའ་ས་དང་སྟག་
མགོ་ཅན་གྱི་ཐམ་ག་ཕུལ་བས་ཁྲི་དཔོན་ཟུར་དུ་མ་བསྐོས་པ་བླ་དཔོན་གཉིས་
སྦྲགས་མ་མཛད་དེ་ཕག་གྲུའི་འཛིན་དབང་བར་སྐབས་གཞན་ལ་ཤོར་བ་རྣམས་
ཕྱག་རྫས་ཀྱིས་བླུ་ཐུབ་པས་ཕག་གྲུ་ཁྲི་སྐོར་ལ་ཕན་པ་རྒྱ་ཆེན་བྱུང་བ་བཅས་ཆོས་
སྲིད་ཀྱི་མཛད་པ་ལོ་ཉེར་གཉིས་བསྐྱངས་མཐར་དགུང་ལོ་དྲུག་ཅུ་རེ་གཅིག་ལ་
179



སླེབས་དུས་སྐུ་གཤེགས། དེ་ནས་ཚེས་བཞི་རིན་པོ་ཆེ་གྲགས་པ་རྒྱལ་མཚན་ནི།
དཔོན་རིན་ཆེན་སྐྱབས་ཀྱིས་ཞང་ལྕམ་མ་དང་། ཁྲི་སྨོན་མ་འབུམ་སྐྱིད་གཉིས་
ཁབ་ཏུ་བཞེས་པའི་ཞང་ལྕམ་མ་ལ་སྲས་རྒྱལ་མཚན་བཟང་པོ། ཚེས་བཞི་རིན་
པོ་ཆེ་གྲགས་པ་རྒྱལ་མཚན། གྲགས་པ་བཟང་པོ་བཅས་གསུམ་དང་། འབུམ་
སྐྱིད་མ་ལ་སྲས་ཏཱ་སི་བྱང་ཆུབ་རྒྱལ་མཚན། བཅུ་གཉིས་རིན་པོ་ཆེ་གྲགས་པ་
ཤེས་རབ། བསོད་ནམས་བཟང་པོ་བཅས་སྤུན་མཆེད་དྲུག་འཁྲུངས་པ་ལས་
ཚེས་བཞི་རིན་པོ་ཆེ་གྲགས་པ་རྒྱལ་མཚན་ནི་རབ་བྱུང་ལྔ་པའི་ཆུ་སྦྲུལ་ལོར་ཡུམ་
གྱི་རྨི་ལམ་དུ་ཉི་མ་ཤར་བ་ལ་སོགས་པའི་ལྟས་ངོ་མཚར་བ་དུ་མའི་སྒོ་ནས་སྐུ་
བལྟམས་ཤིང༌། སྐུ་གཞོན་པའི་དུས་སུ་མཁན་པོ་ཚུལ་དར་བ་དང་སློབ་དཔོན་
ཞང་བཙུན་སྤུ་རང་བ་ལས་རབ་ཏུ་བྱུང་བའི་མཚན་གྲགས་པ་རྒྱལ་མཚན་དུ་
བཏགས། སྔ་མ་ གྲགས་ པ་ རིན་ཆེན་རྒྱལ་ ཞེས་ ཆོས་ སྐྱོང་ གི་ དངོས་ སུ་ ཞལ་
གཟིགས་པ་ཞིག་ལས་ཆོས་སྐྱོང་སྐོར་རྣམས་གསན་པ་དང་། བླ་མ་ཏི་སེ་བ་ལ་
སོགས་ལས་ བཀའ་ བརྒྱུད་ ཀྱི་ གདམས་ པའི་ ཞིབ་ ཆ་ རྣམས་ རྫོགས་ པར་ ཐོས་
བསམ་མཛད། སློབ་དཔོན་ཏི་སེ་བ། གསང་སྟེ་བ། རིན་ཆེན་སེང་གེ་རྣམས་
ཀྱི་དྲུང་དུ་བསྙེན་པ་རྫོགས་པར་བྱས་ཏེ། དགུང་ལོ་བཅོ་བརྒྱད་པ་ལྕགས་ཁྱི་
ལོར་ཐེལ་གྱི་གདན་སར་ཕེབས་ནས་ཚོགས་པ་ལོ་སུམ་ཅུ་སོ་བཞི་བསྐྱངས་མཐར་
དགུང་ལོ་དྲུག་ཅུ་རེ་བརྒྱད་ པ་ རབ་བྱུང་དྲུག་པའི་ ལྕགས་བྱི་ལོའི་ ཟླ་བ་བཅུ་
གཉིས་པའི་ཚེས་གསུམ་ཉིན་སྐུ་གཤེགས་ཀྱང་ཚེས་བཞི་པར་གྲགས། འདིའི་
དུས་སུ་སློབ་དཔོན་རྒྱལ་མཚན་བཟང་པོས་ཧོར་གོང་མའི་དྲུང་དུ་ཕྱིན་ཏེ་ལུང་
དང་ལག་རྟགས་ཞུས་ ཐོབ་ཀྱིས་ཁྲི་དཔོན་ལོ་བདུན་མཛད་པ་དང༌། དེ་རྗེས་
རྒྱལ་མཚན་སྐྱབས་ཟེར་བ་ཁྲི་དཔོན་ལོ་ལྔ་བཅས་ རིམ་པར་བྱས་རུང༌། ཁོང་
ཚོས་ཕག་གྲུ་སྡེའི་འཛིན་ཚུགས་ལ་ཕན་པ་ཆེན་པོ་ཞིག་བྱུང་མེད། དེ་ནས་བཅུ་
180



གཉིས་གསར་མ་གྲགས་པ་ཤེས་རབ་ནི་རབ་བྱུང་ལྔ་པའི་ལྕགས་ཁྱི་ལོར་ཤིང་སྐམ་
ལ་མེ་ ཏོག་ ཁར་ བ་ སོགས་ ངོ༌ མཚར་ པའི་ ལྟས་ དུ་ མའི་ སྒོ་ ནས་ སྐུ་ བལྟམས།
དགུང་ལོ་བརྒྱད་ལ་ཐེལ་དུ་ཕེབས་ནས་མཁོན་ཟངས་ཆེན་པ་གཡུང་དྲུང་བསོད་
ནམས་དང་། སློབ་དཔོན་རི་ཁྲོད་པ་དང་དབང་བསོད་པ་དག་ལས་རབ་ཏུ་
བྱུང་སྟེ་མཚན་གྲགས་པ་ཤེས་རབ་ཏུ་བཏགས། ཆོས་སྒོ་བ་རིན་ཆེན་འབུམ་གྱིས་
བརྡ་བཞིའི་སྒོ་ནས་སྨིན་པར་བྱས། སྤྱན་སྔ་ཚེས་བཞི་པ་ལས་ཆོས་ཁྲིད་རྣམས་
རྫོགས་པར་གསན། དགུང་ལོ་ཉེར་གསུམ་ལ་ཚོགས་ཆེན་པ་སེང་གེ་རྒྱལ་མཚན་
མཁན་པོ་ དང་། སློབ་ དཔོན་ བསོད་ ནམས་ སེང་ གེ གསང་ བ་ ཇོ་ གདན་
འཕགས་པ། གྲིབ་ཚོད་པ་བསོད་ནམས་དབང་རྣམས་ཀྱི་མདུན་དུ་བསྙེན་པ་
དུང་ཕྱིར་རྫོགས་པར་མཛད། གཞན་ཡང་ཆོས་རྗེ་བླ་མ་དམ་པ། བུ་སྟོན་རིན་
པོ་ཆེ། རྒྱལ་སྲས་ཐོགས་མེད་སོགས་དབུས་གཙང་གི་དགེ་བའི་གཤེས་གཉེན་
རྣམས་ལས་ཆོས་མང་དུ་གསན། དགུང་ལོ་ལྔ་བཅུ་ང་གཅིག་པའི་ཐོག་ཏུ་གདན་
སར་ཕེབས་ནས་ཚོགས་པ་ལོ་བཅུ་གཉིས་བསྐྱངས་ཏེ་དགུང་ལོ་དྲུག་ཅུ་རེ་གཅིག་
པ་རབ་ བྱུང་ དྲུག་ པའི་ལྕགས་ཁྱི་ལོའི་ ཟླ་དགུ་ པའི་ ཚེས་ བཅུ་ གཉིས་ ཉིན་སྐུ་
གཤེགས་པས་རྗེས་སུ་བཅུ་གཉིས་པ་ཞེས་གྲགས་སོ། ། གོང་སྨོས་དཔལ་ཕག་མོ་
གྲུ་པའི་གདན་ས་བཟུང་བའི་ཚོགས་དཔོན་དང་བོད་ཁྲི་སྐོར་བཅུ་གསུམ་གྱི་ཡ་
གྱལ་ཕག་གྲུའི་ཁྲི་སྐོར་གྱི་ཁྲི་དཔོན་རིམ་བྱོན་གྱི་ལོ་རྒྱུས་བསྡུས་པ་ཞིག་གོ།
181



གསུམ། ཏཱ་སི་ཏུ་བྱང་ཆུབ་རྒྱལ་མཚན་གྱིས་བོད་ཁྲི་
སྐོར་བཅུ་གསུམ་ལ་སྲིད་དབང་མཛད་ཚུལ་
སྐོར་མདོ་ཙམ་བཤད་པ། །
འདིར་ཏཱ་སི་ཏུ་བྱང་ཆུབ་རྒྱལ་མཚན་ནི་སྤྱན་སྔ་གྲགས་པ་ཤེས་རབ་ཀྱི་སྐུ་
དུས་སུ་ཁྲི་དཔོན་ཡིན་ལ་རྗེས་བོད་སྤྱི་ལ་སྲིད་དབང་བཟུང་བའི་ཕག་གྲུ་སྡེ་སྲིད་
སྲོལ་གཏོད་པ་པོ་དང་དེའི་སྲིད་རབས་དང་པོ་ཡང་ཡིན་པར་བརྟེན་ཁོང་གི་མི་
ཚེ་ཧྲིལ་བོར་ཆོས་སྲིད་གཉིས་ཀྱི་མཛད་རྣམ་མདོར་བསྡུས་ཏེ་ཞུ་རྒྱུ་ཤིན་ཏུ་གལ་
ཆེ་བས་ཐོག་མར་ཁོང་གི་འཁྲུངས་དུས་དང་སློབ་གཉེར་གནང་ཚུལ་ཐད་ནས་
བཤད་ན་ཏཱ་སི་ཏུ་བྱང་ཆུབ་རྒྱལ་མཚན་ཞེས་ཡབ་འབྲི་གུང་པའི་དཔོན་རིན་ཆེན་
སྐྱབས་དང་ཡུམ་འབུམ་སྐྱིད་མ་གཉིས་ལ་སྲས་གསུམ་ཡོད་པའི་ཆེ་བ་དེ་བོད་རབ་
བྱུང་ལྔ་པའི་ཆུ་སྟག་ལོར་འཁྲུངས་ཤིང་། དགུང་ལོ་གསུམ་ནས་བཟུང་སྟེ་འབྲི་
ཀློག་ལ་མཁས་པར་བསླབས། དགུང་ལོ་བདུན་ལ་ཚེས་བཞི་རྙིང་མ་གྲགས་པ་
རྒྱལ་མཚན་གྱི་དྲུང་ནས་དགེ་བསྙེན་གྱི་སྡོམ་པ་བླངས་ཏེ་མཚན་ལ་བྱང་ཆུབ་རྒྱལ་
མཚན་གསོལ། དགུང་ལོ་དགུ་ལ་མཁན་ཆེན་ཚུལ་དར་བ་དང་། སློབ་དཔོན་
སྤུ་རང་བ་ལས་ རབ་ ཏུ་བྱུང་། དགུང་ལོ་བཅུ་བཞིའི་ ཐོག་ ས་སྐྱར་བྱོན་ནས་
བདག་ཉིད་ཆེན་པོ་བཟང་པོ་དཔལ་གྱི་ཞབས་ཕྱིར་བསྡད་པས་ཕན་ཚུན་ཤིན་ཏུ་
མཉེས་པར་གྱུར། དགུང་ལོ་ཉི་ཤུ་པ་རབ་བྱུང་ལྔ་པའི་ལྕགས་བྱ་ལོར་ས་སྐྱའི་ཏི་
ཤི་ཀུན་དགའ་བློ་གྲོས་ ཀྱིས་ ཕག་གྲུའི་ཁྲི་དཔོན་དུ་བསྐོས་ ཤིང་། ཡོན་རྒྱལ་
རབས་གོང་མས་ཐམ་ག་སྟག་མགོ་ནོར་བུ་གསུམ་པ་དང་ཏཱ་སི་ཏུ་ཞེས་གོ་གནས་
སྤྲད། སྣེ་གདོང་རྫོང་ཁང་གི་མཁར་ལས་ དང་ མདུན་གྱི་ ཤམ་ཆུ་ལ་ ཟམ་ པ་
182



འཛུགས་པ། རྒྱལ་སྲིད་ཆོས་བཞིན་དུ་སྐྱོང་ཕྱིར་རང་ཉིད་ཆང་དང་ཕྱི་དྲོའི་ཁ་
ཟས་སྤོང་བ་སོགས་རབ་བྱུང་གི་སྡོམ་པ་བསྲུངས་བ་དང་། ཁོང་གི་དྲུང་ན་ཡོད་
པ་རྣམས་ཀྱང་ཆང་བག་ལ་སོགས་པའི་སྐྱོན་གྱིས་མ་གོས་པར་མཛད་པའི་ས་སྐྱ་
པ་ལ་སོགས་པ་སྟེ་ཕྱོགས་ཀུན་གྱིས་སྤྱི་བོར་བསྟེན། དབུས་གཙང་གི་བསྟན་པའི་
བདག་པོ་མཛད་དེ་རིང་ལུགས་གཉིས་ལ་དབང་བསྒྱུར། རིང་པོ་མ་འགོར་བར་
གཡའ་བཟང་པས་ཁ་མཆུ་བསླངས་ཏེ་གཡའ་བཟང་པ་དང་དམག་འཐབ་ལན་
འགའ་བྱས་རུང་ ཐོག་མར་ ཕམ། དེ་ནས་འབྲི་གུང་པ་དང་གཡའ་བཟང་པ།
ཚལ་པ་བཅས་ལྐོག་ཏུ་ ཁ་ མཐུན་ནས་གཡའ་ ཕག་གཉིས་ཀྱི་གྱོད་གཞི་ས་སྐྱའི་
དཔོན་ཆེན་གྱི་མདུན་དུ་གཏུགས་བཤེར་བྱས་སྐབས་སླར་ཡང་སི་ཏུ་ཕམ། འོན་
ཀྱང་སི་ཏུས་ཁྲི་དཔོན་གྱི་གོ་གནས་དང་ཐམ་ཀ་རྩིས་མ་སྤྲད་པའི་དབང་གིས་
དཔོན་ཆེན་རྒྱལ་བ་བཟང་པོས་དབུས་གཙང་ཁྲི་སྐོར་རྣམས་དམག་ཡར་ལུང་དུ་
དྲངས་ནས་རྗེས་སུ་སི་ཏུ་བར་ཆིངས་ཡིག་སྒྲིགས་བྱེད་རྒྱུར་ཁ་གཡར་ཏེ་སི་ཏུ་
འཛིན་བཟུང་ཐོག་བཙོན་འཇུག་དང་། སྲོག་ལ་ཐུག་པའི་ཉེས་རྡུང་ཐེངས་ཁ་
ཤས་བཏང་ཡང་། ཁྲི་དཔོན་གྱི་གོ་གནས་དང་ཐམ་ཀ་རྩིས་མ་སྤྲད་པར་རེ་ཞིག་
བཙོན་འཇུག་བྱས། དེ་རྗེས་ས་སྐྱའི་དཔོན་ཆེན་རྒྱལ་བ་བཟང་པོ་དང་དཔོན་
ཆེན་དབང་ཕྱུག་བརྩོན་ འགྲུས་ གཉིས་ བར་ འགལ་ བ་ ཆེར་སོང་ ཞིང་ ས་སྐྱའི་
གདུང་རྒྱུད་ངོ་མ་མང་ཆེ་བ་རྣམས་དཔོན་ཆེན་དབང་ཕྱུག་བརྩོན་འགྲུས་ཀྱི་རྒྱབ་
ཕྱོགས་སུ་ལངས་ཏེ་དཔོན་ཆེན་དབང་ཕྱུག་བརྩོན་འགྲུས་ལ་ཡོན་རྒྱལ་རབས་ཀྱི་
གོང་མས་དཔོན་ཆེན་གྱི་འཇའ་ས་བྱུང་བར་བརྟེན། དཔོན་ཆེན་རྒྱལ་བ་བཟང་
པོས་སི་ཏུ་བཙོན་ཁང་ནས་ཤོར་ཁུལ་བྱས་ཏེ་ཕྱིར་བཏང་། དེ་ནས་དཔོན་ཆེན་
དབང་ཕྱུག་བརྩོན་འགྲུས་དང་ས་སྐྱའི་ཏི་ཤྲི་ཀུན་དགའ་རྒྱལ་མཚན་སྐུ་མཆེད་
གཉིས་ཀྱིས་རབ་བྱུང་དྲུག་པའི་ཆུ་སྤྲེལ་ལོར་ལྷ་རྩེ་རྫོང་དུ་དཔོན་ཆེན་རྒྱལ་བ་
183



བཟང་པོ་བཙོན་འཇུག་བྱས་ཐོག ཁྲི་སྐོར་བཅུ་གསུམ་གྱི་དམག་ཡར་ལུང་དུ་
དྲངས་ནས་ཡུན་རིང་དམག་འཐབ་བྱས་ཀྱང་གནས་སྐབས་དེར་གླགས་མ་རྙེད་
པར་སི་ ཏུར་ རྒྱལ་ ཁ་ ཐོབ་ སྟེ་རབ་བྱུང་དྲུག་ པའི་ ས་གླང་ལོར་ བོད་ ས་ གནས་
ཡོངས་ལ་དབང་བསྒྱུར་བྱས། དེ་ནས་རིམ་བཞིན་དམག་ཆེན་ཁྲིད་དེ་ས་སྐྱའི་
མཐའ་ནས་སྐོར་བ་དང་སྦྲགས་དཔོན་ཆེན་རྒྱལ་བ་བཟང་པོ་བཙོན་ནས་བཏོན་
ཞིང་། དམག་འཁྲུག་སློང་བའི་འགོ་འཛིན་རྣམས་ལ་ཁྲིམས་གཅོད་བྱས་ཏེ་ས་
སྐྱའི་སྲིད་དབང་ཡོངས་རྫོགས་རྩིས་བླངས་ནས་ཕག་མོ་གྲུ་པས་བོད་ཡོངས་ལ་
དབང་བསྒྱུར་བྱེད་པའི་འགྲོ་ལམ་འཁྱག་འཁྱོག་མང་པོ་བརྒྱུད་མཐར་གཞན་
ཕྱོགས་ལས་རྣམ་པར་རྒྱལ་ཏེ་གཞི་ནས་ཕག་མོ་གྲུ་པའི་སྲིད་དབང་འགོ་ཚུགས་པ་
ཡིན། དེ་ནས་རབ་བྱུང་དྲུག་པའི་ཤིང་འབྲུག་ལོ་བར་ལོ་བཅུ་དྲུག་རིང་སྲིད་
དབང་བཟུང་དུས་བོད་ཀྱི་སྤྱི་ཚོགས་འཕེལ་རྒྱས་ཡོང་བ་དང༌ ཕག་གྲུའི་སྲིད་
དབང་སྲ་བརྟན་ཚུགས་པ་བཅས་ཀྱི་ཐད་དུ་མཛད་འཕྲིན་རབ་རིམ་བགྲང་ལས་
འདས་པ་སྤེལ་བ་གདོན་མི་ཟ་ཡང༌། ཁྱད་པར་མཛད་རྗེས་འབུར་དུ་ཐོན་པ་
དག་རྒྱལ་མོ་འབྲུག་པས་ལོ་རྒྱུས་ལས་གསུངས་པ་ལྟར་ན། ཐོག་མར་རང་གི་
དཔུང་སྟོབས་ལ་ཤུགས་སྣོན་བརྒྱབ་སྟེ་སྲིད་དབང་སྲ་བརྟན་མཛད་ཅིང༌། སྔར་
གྱི་དམག་བསྡུ་རུབ་དང་དམག་འཁྲིའི་ལས་འགན་ལམ་ལུགས་ལ་བཅོས་བསྒྱུར་
བྱས་ཏེ། ཐོག་མར་དམག་ས་ནས་ཐོབ་པའི་རྒྱུ་དངོས་རྣམས་ཕག་གྲུའི་སྡེ་གཞུང་
ནས་ཉར་ཚགས་མི་བྱེད་པར་དཔོན་དམག་རྣམས་དང་དམག་མི་འཁྲི་ཁོངས་ཀྱི་
འབངས་མི་ཀུན་ལ་རང་བདག་རང་ཉར་བྱེད་ཆོག་པའི་བཀའ་ཁྲིམས་བསྒྲགས།
འབངས་མི་སེར་ གྱི་ སྐྱིད་ སྡུག་ ལ་ ཐུགས་ ཁུར་ བཀའ་ དྲིན་བསྐྱངས་ བ་འདིས་
དམངས་སེམས་གཅིག་མཐུན་དང་དཔོན་འབངས་ བར་གྱི་འགལ་ཟླ་ཇེ་ཆུང་
སོང་བས་དཔུང་སྟོབས་ཤུགས་སྣོན་རྒྱག་པར་འབངས་མི་དམངས་ཡོངས་ཀྱིས་
184



རྒྱབ་སྐྱོར་དང་དགའ་ཞེན་ཐོབ་པར་བརྟེན་སྲིད་དབང་གཏན་ཆགས་བྱུང་བ་
དང་དགྲ་ སྡེ་གཞན་ལས་རྣམ་པར་རྒྱལ་བའི་ རྒྱུ་རྐྱེན་ གལ་ཆེན་གྲུབ་ པ་ དང༌།
གཉིས་པ་རྒྱ་ཆེའི་མི་སེར་ལ་ཁྲལ་རིགས་ཆག་ཡང་བཏང་བར་མ་ཟད་དམིགས་
བསལ་དུ་མནར་འཚེ་མྱོང་བ་དེ་རྣམས་ལ་ལྷག་པར་བལྟ་སྐྱོང་གནང་སྟེ་ལོ་བསྟུད་
མར་ཁྲལ་ཆག་ལག་བསྟར་བྱས་ཐོག སྤྱིའི་རྐང་འགྲོའི་ཁྲལ་རིགས་ནས་དྲུག་
ཆའི་ཁྲལ་ཙམ་མ་གཏོགས་རང་དགར་འོལ་ཚོད་ཀྱིས་ཁྲལ་འབབ་བསྡུ་ལེན་གང་
ཡང་བྱེད་མི་ཆོག་པའི་བཅའ་ཁྲིམས་བསྡམས། དེ་ལྟར་འབངས་མི་སེར་གྱི་འཚོ་
རྟེན་ལ་ཕན་པའི་མཛད་ཐབས་མང་པོ་ལག་ལེན་བསྟར་བས་ཞིང་འབྲོག་ཐོན་
སྐྱེད་བསྐྱར་གསོ་དང་འཕེལ་རྒྱས་བྱུང་བས་མི་སེར་གྱི་འཚོ་བ་ཇེ་བཟང་དང་སྤྱི་
ཚོགས་ཀྱི་རྨང་གཞི་དཔལ་འབྱོར་གོང་དུ་འཕེལ་བ། གསུམ་ན་ལྕགས་རྩེ་གྲི་གུ་
རྫོང་དང་། འོལ་ ཁ་ སྟག་ རྩེ་ རྫོང་། གོང་དཀར་ རྫོང༌། སྣེའུ་ གདོང་ རྫོང་།
གཞིས་ཀ་བྲག་དཀར་རྫོང་། རིན་སྤུངས་རྫོང་། པ་སྣམ་ལྷུན་གྲུབ་རྩེ་སོགས་སྔ་
ཕྱི་རྫོང་ཆེན་བཅུ་གསུམ་བརྩིགས་ནས་རྫོང་སོ་སོར་རྫོང་དཔོན་བསྐོ་གཞག་དང་།
ལོ་གསུམ་རེ་ནས་རྫོང་དཔོན་གསར་པ་གཏོང་རྒྱུ། སྲིད་དབང་འཛིན་མཁན་སོ་
སོས་ལོ་རེས་མོས་སུ་ས་གནས་སོ་སོར་ངོ་བསྐྱོད་རྟོག་ཞིབ་ཏུ་འགྲོ་དགོས་བཅས་
ཀྱི་ལམ་ལུགས་གསར་ཏུ་སྤེལ་བས་ཕག་གྲུའི་སྲིད་དབང་སྔར་ནས་ལྷག་པར་སྲ་
བརྟན་དུ་བཏང་། དེ་མཚུངས་ཆོས་གྲྭ་ཆེན་མོ་དཔལ་རྩེད་ཐང་གསར་དུ་ཕྱག་
འདེབས་མཛད་ནས་ཆོས་ ཁྲིམས་དམ་པོར་བསྡམས་ཤིང་འཆད་ཉན་གྱི་སྲོལ་
རྒྱས་པར་མཛད་པ་དང༌། བུ་སྟོན་རིན་པོ་ཆེའི་དངོས་སློབ་ཐུགས་སྲས་ལོ་ཙཱ་བ་
རིན་ཆེན་རྣམ་ རྒྱལ་ སོགས་དགེ་བཤེས་མཁས་པ་མང་པོ་ཞུས་དག་ ཏུ་ གདན་
དྲངས་ཏེ་གསེར་བྲིས་ཀྱི་བཀའ་འགྱུར་དང་བསྟན་འགྱུར་ཆ་ཚང་བཞེངས། དེ་
མིན་ད་དུང་ཡུལ་མི་ཕྱི་རབས་ལ་ཕན་པའི་བྱ་བཞག་ཐུན་མོང་མ་ཡིན་པ་རི་ཀླུང་
185



ཀུན་ལ་སྐྱེས་ཤིང་འཛུགས་དགོས་པའི་བཅའ་ཁྲིམས་བཟོས་ཐོག་ལྕང་ཁྲིམས་པ་
བྱ་བའི་དཔོན་གཉེར་ཆེད་བཀོད་གནང་སྟེ་ལོ་རེ་བཞིན་ལྕང་ སྡོང་ ཐང་ ཤིང་
བཅས་གསར་སྐྱེས་རྩིས་ལེན་བསྟར་བ་སོགས་མཛད་ཅིང་དེ་ལ་བརྟེན་གྲུ་ཤན་
དང་ཆུ་ཟམ་བཟོ་པ་བཅས་སེམས་ཅན་ལ་ཕན་བདེ་ལེགས་པར་བསྒྲུབས། བཞི་
བ་ལྷ་ཆོས་མི་ཆོས་མཉམ་དུ་སྤེལ་ཏེ་ཁྲིམས་ལུགས་གཏན་འབེབས་མཛད་ཚུལ་ནི་
བོད་ཆེན་པོའི་རྒྱལ་ཁབ་སིལ་བུར་ཐོར་བ་དང་བསྟུན་བོད་བཙན་པོའི་སྐབས་ཀྱི་
ཁྲིམས་ལུགས་ཀྱང་རྩ་བརླག་ཏུ་སོང་ཞིང་ས་སྐྱ་བས་བོད་ལ་དབང་བསྒྱུར་སྐབས་
ཧོར་ཁྲིམས་གཙོ་བོར་སྤེལ་ཡང་ཁྲིམས་མང་ཤོས་ནི་བོད་མི་དམངས་དང་ཁྱད་
པར་དུ་བོད་ཀྱི་ཆོས་སྲིད་ཟུང་འབྲེལ་གྱི་ལམ་ལུགས་དང་མི་འཚམ་ཞིང་འབྲེལ་བ་
ཆེར་མེད་པར་བརྟེན། སྡེ་སྲིད་བྱང་ཆུབ་རྒྱལ་མཚན་གྱིས་སྔར་ཡོད་སྤུར་རྒྱལ་
བཙན་པོའི་དུས་ སྐབས་ཀྱི་དགེ་བཅུའི་ཁྲིམས་ལུགས་ སོགས་ལ་གཞིར་བཅས་
བོད་ཡུལ་གྱི་གནས་ཚུལ་དང་བསྟུན་ནས་ཁྲིམས་ཇི་ལྟར་བྱུང་བའི་ལོ་རྒྱུས་དང༌།
རྒྱལ་ཁྲིམས་བཅས་ཀྱི་ཕན་ཡོན་དང་ཉེས་དམིགས། བོད་དུ་རྒྱལ་ཁྲིམས་ནམ་གྱི་
དུས་སུ་བྱུང་བ་བཅས་གླེང་བྱས་ཏེ་ཁྲིམས་ལུགས་ཞལ་ལྕེ་བཅོ་ལྔ་ཞེས་བསད་པ་
སྟོང་གི་ཞལ་ལྕེ། རྨས་པ་ཁྲག་གི་ཞལ་ལྕེ། བརྐུས་པ་འཇལ་གྱི་ཞལ་ལྕེ། བསྙོན་
ཧམ་མནའ་ དག་ གི་ ཞལ་ལྕེ། བྱི་ བྱས་ བྱི་ རིན་ གྱི་ ཞལ་ལྕེ། བྱེ་བྲལ་ མཐུན་
བསྡེབས་ཀྱི་ཞལ་ལྕེ། འགྲོས་འདོད་ལེ་ལན་གྱི་ཞལ་ལྕེ། དམའ་ ཕབ་ཡུས་ཀྱི་
ཞལ་ལྕེ། སྤུངས་འདོད་ཚོང་གི་ཞལ་ལྕེ། ལྷག་ཆད་རྩིས་ཀྱི་ཞལ་ལྕེ། ལ་ཕར་
རྒྱབ་ཀྱི་ཞལ་ལྕེ། ནམ་ཕར་ཚུར་གྱི་ཞལ་ལྕེ། དཔའ་བོ་སྟག་གི་ཞལ་ལྕེ། སྡར་མ་
ཝ་ཡི་ཞལ་ལྕེ། ཁྲིམས་འདེགས་བབས་སྨུག་གི་ཞལ་ལྕེ་བཅས་གསར་དུ་གཏན་ལ་
འབེབས་པ་མ་ཟད། ད་དུང་ནང་གཞིས་དགོན་སྡེ་དང་བཅས་པའི་མི་རྣམས་ལ་
ཡང་སྒྲིག་ལམ་བཅས་མཚམས་ཕྲ་ཞིང་ཞིབ་པ་མཛད་པ་བཅས་མདོར་ན་ཁོང་ནི་
186



རྣམ་དཔྱོད་ཀྱི་མཁྱེན་རྒྱ་ཡངས་ཤིང་དཔའ་མཛངས་ལྡན་པ་དང་ཐབས་མཁས་
ཐུགས་རྗེའི་བདག་ཉིད་ཆེན་པོ་བོད་ཀྱི་ལོ་རྒྱུས་མི་སྣ་སྙན་པར་གྲགས་ཤིང་རླབས་
པོ་ཆེ་ཞིག་ཡིན་ལ། བོད་མི་དམངས་ལ་བཀའ་དྲིན་གྱི་མཛད་རྗེས་བླ་ན་མེད་པ་
དུ་མ་བཞག་མཐར་དགུང་གྲངས་རེ་གསུམ་པ་རབ་བྱུང་དྲུག་པའི་ཤིང་འབྲུག་
ལོར་རང་ཉིད་སྲིད་ཁྲིའི་ལས་འགན་དགོངས་པ་ཞུས་ཏེ་ཚབ་ཏུ་གོ་ཤི་ཤཱཀྱ་རྒྱལ་
མཚན་བསྐོས་ནས་རིང་པོ་མ་སོང་བར་སྐུ་གཤེགས། ཁོང་གིས་ཕག་མོ་གྲུ་པའི་
ཁྲི་དཔོན་ལོ་ངོ་སུམ་ཅུ་ལྷག་དང་བོད་ཆོལ་ཁ་གསུམ་སོགས་སྤྱིའི་བདག་པོ་ཕག་
གྲུའི་སྲིད་དབང་གི་སྡེ་སྲིད་ལོ་ངོ་བཅུ་ཙམ་མཛད་དེ། ཆོས་སྲིད་ལུགས་གཉིས་
ཀྱི་སྒོ་ནས་བོད་གངས་ཅན་ཡོངས་ལ་དབང་བསྒྱུར་ཅིང་སྐབས་འདིར་བོད་ཀྱི་ལོ་
རྒྱུས་སྟེང་རྒན་མོ་གསེར་འཁུར་གྱི་དུས་ཞེས་དུས་བདེ་ཞོད་འཇགས་ཀྱི་རྣམ་པ་
མཚོན་ཡོད་དོ། ། །
བཞི། ཕག་གྲུའི་དཔོན་རབས་ཕྱི་མ་རིམ་བྱོན་རྣམས་གྱིས་
བོད་སྲིད་བསྐྱངས་ཚུལ་སྐོར་མདོ་ཙམ་བཤད་པ།
དེ་ལྟར་གོང་སྨོས་ཕག་གྲུའི་སྲིད་དབང་ཐོག་མར་འཛུགས་པ་པོ་སྡེ་སྲིད་
དང་པོ་ཏཱ་སི་ཏུ་བྱང་ཆུབ་རྒྱལ་མཚན་ནས་བཟུང་དཔོན་ཕྱི་མ་རིམ་བྱོན་དག་
གིས་བོད་སྤྱི་ཙམ་ལ་སྲིད་དབང་ལེགས་པར་བསྐྱངས་ཚུལ་ནི། སྡེ་སྲིད་ཁྲི་རབས་
དང་པོ་ཏཱ་སི་ཏུ་བྱང་ཆུབ་རྒྱལ་མཚན་མཆོག་གི་མཛད་རྣམ་བསྡུས་ཙམ་སྔོན་དུ་
བཀོད་ཟིན་པས་འདིར་དཔོན་ཕྱི་མ་རིམ་པར་བྱོན་པ་ལས། སྡེ་སྲིད་ཁྲི་རབས་
གཉིས་པ་འཇམ་དབྱངས་གུ་ཤི་ཤཱཀྱ་རྒྱལ་མཚན་ཞེས་ཡབ་ཕག་གྲུ་བསོད་ནམས་
བཟང་པོས་མང་ཉ་མ་ཁབ་ཏུ་བཞེས་པར་སྲས་རིན་ཆེན་རྡོ་རྗེ་དང་། ཤཱཀྱ་རྒྱལ་
མཚན། ཤཱཀྱ་རིན་ཆེན་བཅས་གསུམ་འཁྲུངས་པའི་འབྲིང་བ་ཤཱཀྱ་རྒྱལ་མཚན་
187



ནི་རབ་བྱུང་དྲུག་པའི་ལྕགས་འབྲུག་ལོར་སྐུ་འཁྲུངས། ཁོང་གཞོན་ནུའི་དུས་སུ་
བླ་མ་ཀླུ་ལུང་གྲགས་པར་བརྟེན་ནས་སྦྱོར་ཀློག་ཡིག་ཚོགས་ལེགས་པར་བསླབས།
ཚེས་བཞི་གྲགས་པ་རྒྱལ་མཚན་གྱི་དྲུང་དུ་དགེ་བསྙེན་གྱི་སྡོམ་པ་མནོས་པས་
མཚན་དུ་གྲགས་པ་བཟང་པོ་དང་། དེ་རྗེས་དགུང་ལོ་དགུ་པའི་སྐབས་མཁན་
ཆེན་གཞོན་དབང་དང༌། སློབ་དཔོན་གཞོན་བརྩོན་རྣམ་གཉིས་ལས་རབ་ཏུ་
བྱུང་བའི་མཚན་ཤཱཀྱ་རྒྱལ་མཚན་དུ་གསོལ། དགུང་ལོ་བཅུ་གསུམ་ཐོག་ཏུ་རྩེད་
ཐང་གི་གདན་ས་མཛད་ནས། ཐེལ་གྱི་གདན་སར་བརྟག་གཉིས་ཀྱི་བཤད་པ་
དང་། བཀའ་པོད་བཞི་སོགས་ལ་བཤད་པ་མཛད་པས་མཁས་པའི་སྙན་གྲགས་
ཡུལ་གྲུ་ཀུན་ཏུ་ཁྱབ་པ་གྱུར། དེ་རྗེས་སུ་བུ་སྟོན་རིན་ཆེན་གྲུབ་ཀྱི་སྐུ་མདུན་དུ་
གསང་སྔགས་རྒྱུ་སྡེ་བཞིའི་རྒྱུད་བཤད་དབང་ལུང་མན་ངག་དང་བཅས་གསན་
པ་རྒྱ་ཆེར་མཛད་པའི་ཚད་གཞལ་དུ་མེད་པ་དང་། དགུང་ལོ་བཅུ་དགུ་པར་
ཆོས་རྗེ་བླ་མ་དམ་པ་བསོད་ནམས་རྒྱལ་མཚན་གྱི་དྲུང་དུ་བསྙེན་པར་རྫོགས་ནས་
ལྷ་སར་ཆོས་འཁོར་བསྐོར་བ་དང༌། རྩེད་ཐང་གི་ཚོགས་པ་དགུང་ལོ་ཉེར་དྲུག་
བར་ཁྱོན་ལོ་བཅུ་གསུམ་རིང་ལ་བསྐྱངས། དགུང་ལོ་ཉི་ཤུ་ཡས་མས་སུ་ཏཱ་སི་ཏུ་
བྱང་ཆུབ་རྒྱལ་མཚན་གྱིས་བྲག་དཀར་པ་དྲུང་ཆེན་ཤེས་རབ་བཀྲ་ཤིས་ཧོར་གོང་
མའི་མདུན་སར་མངགས་ནས་ཡོན་རྒྱལ་རབས་ཀྱི་གོང་མ་མཇུག་ཤོས་ཐོ་གན་ཐེ་
མུར་གྱིས་ཤཱཀྱ་རྒྱལ་མཚན་གྱི་གཅུང་པོ་ཤཱཀྱ་རིན་ཆེན་ལ་ཕག་གྲུའི་ཁྲི་དཔོན་གྱི་
འཇའ་ས་དམ་རྟགས་ཞུས་གནང་བ་ལྟར་ཕག་གྲུའི་ཁྲི་དཔོན་གྱི་གོ་སར་བསྐོས་
ཀྱང༌། བར་ སྐབས་ ཟང་ ཟིང་ དང༌ ཁ་ མཆུ་ ཅི་ རིགས་ བྱུང་ བས་ ཏཱ་ སི་ ཏུའི་
དགོངས་པར་ཁོང་རང་སྐུ་ཁམས་བཟང་རིང་ཕག་མོ་གྲུ་པར་ཁྲི་དཔོན་གྱི་མིང་
བཏགས་པ་ཞིག་ཟུར་དུ་དགོས་དོན་མེད་དགོངས་ཏེ་ཤཱཀྱ་རིན་ཆེན་གདན་ས་
ཐེལ་དུ་རྒྱུད་སྡེའི་བསྙེན་མཚམས་ལ་བཞུགས་སུ་བཅུག་པ་དེའི་སྐོར། ཏཱ་སི་ཏུའི་
188



མྱ་ངན་འདས་ཆུང་ཞལ་ཆེམས་ནང་དུ། སྣེ་གདོང་གི་དཔོན་ས་འདིར། ཤཱཀྱ་
རིན་ཆེན་འོས་པར་འདུག་བསམ་ནས་གོང་དུ་འཇའ་ས་ཞུ་བ་ལ་དཔའ་ཤི་ཤེས་
བཀྲས་བཏང༌། འཇའ་ས་བཟང་པོ་གྲུབ། ལུང་དང་འབྲེལ། ལི་ཤང་བྱས།
འཇའ་ས་བསྒྲགས་ནས་ཁྲི་དཔོན་ལ་བསྐོས་པ་ཡིན་ནའང་། བསོད་ནམས་ཀྱི་མ་
ཆུད་པ་ཡིན་ནམ། འཇའ་ས་བསྒྲགས་རྟིང་། ཟང་ཟིང་བདེ་དོག་ཁ་མཆུ་ཅི་
རིགས་སུ་བྱུང་བ་ཀུན་ལ་གསལ། དེའི་དོན་ལ་རང་རེ་ཁམས་བཟང་རིང་ལ་ཁྲི་
དཔོན་གྱི་མིང་བཏགས་དགོས་རྒྱུ་མི་འདུག་པས། ཐེལ་གྱི་མཚམས་ཆོད་དགེ་
སྦྱོར་ལ་འབུངས། དཔོན་པོ་མཚམས་བཅད་པའི་ལུགས་ཀྱི། ད་གཟོད་རིན་པོ་
ཆེའི་དམིགས་ཡུལ་བྱེད་བྱས་པ་ཡིན་པས། ཁྱེད་སྤྱན་སྔ་བས་ཁོའི་འགོ་འདོན་
སྐྱོང་བྲན་གང་དགོས་གྱིས་ཞེས་གསུངས་པ་ལྟར་ལགས། ཏཱ་སི་ཏུའི་དགོངས་
པར་ཤཱཀྱ་རྒྱལ་ མཚན་འདི་ ཉིད་ སྒྲུབ་ པའི་ རྒྱལ་ མཚན་ འཛིན་ ཅིང་། མཁས་
བཙུན་བཟང་གསུམ་གྱི་ཡོན་ཏན་ཀུན་དང་ལྡན་པ་བུ་སྟོན་ཐམས་ཅད་མཁྱེན་པ་
ལྟ་བུ་ཞིག་ཡོང་བ་དང་ཕག་གྲུའི་སྡེ་སྲིད་ཀྱི་རྗེས་འཛིན་པ་སྐུ་མཆེད་བྱང་ཆུབ་རྡོ་
རྗེའི་བུ་ཆུང་ལ་ཐུགས་རེ་མཛད་ཀྱང༌། ཤཱཀྱ་རྒྱལ་མཚན་དགུང་ལོ་ཉེར་དྲུག་པ་
རབ་བྱུང་དྲུག་པའི་ཤིང་སྦྲུལ་ལོར་ཏཱ་སི་ཏུ་བསྙུན་གཞིའི་བབ་ལྕི་བས་ཐོག་མའི་
དགོངས་འདོད་དེར་འགྱུར་ལྡོག་མཛད་དེ་ཤཱཀྱ་རྒྱལ་མཚན་ཕག་གྲུ་སྡེ་སྲིད་ཀྱི་ཁྲི་
ལ་དབང་བསྐུར་བའི་སྐོར། ཡང་ཏཱ་སི་ཏུའི་མྱ་ངན་འདས་ཆུང་ཞལ་ཆེམས་ལས།
འདིའི་ཁྲི་ དཔོན་ དེ། བྱང་ རྡོར་ བུ་ ཆུང་ འདི་ རང་ རེའི་ ཕྱི་ ལ་ ཁྲི་ གོ་ མཐོང་
བསླབས། གོང་དུ་ཞུ་བ་བཏང་ནས་ཁྲི་དཔོན་ལ་བསྐོ་བཞག་འདུན་མ་ཡོད་པ་
ཡིན་ནའང་། རང་རེའི་ཁམས་ངན་པར་གྱུར་ན། འདི་རིགས་ན་སོ་ཕྲ་བས་
དོན་གྱིས་དཔོན་ས་འཕེར་བ་དཀའ་བར་འདུག་པས། ཁྱོད་ཤཱཀྱ་རྒྱལ་མཚན་
གཞོན་ནུ་ནས་རབ་ཏུ་བྱུང༌། ལོ་དགུའི་སྟེང་དུ་བརྟག་གཉིས་ལ་བཤད་པ་བྱེད་
189



པར་ཕྱིན་ལ། བཅོ་ལྔ་ལ་འདུལ་བ་ནན་ཏན་བྱས། བཅུ་དྲུག་ལ་བཤད་པ་བྱེད་
པར་ཕྱིན་ལ། བརྟག་གཉིས། རྣམ་འགྲེལ། ཕར་ཕྱིན། མངོན་པ། འདུལ་
བ་ལ་སོགས་པོ་ཏི་ལ་ནན་ཏན་བྱེད་དུ་བཅུག རྒྱུད་སྡེ་བཞི་དང་ སྡེ་སྣོད་ལ་
མཁས་ པར་ བསླབས། ན་ སོར་ ཕྱིན་ དུས་ སྒྲུབ་ པའི་ རྒྱལ་ མཚན་ འཛིན་ པ།
མཁས་བཙུན་བཟང་གསུམ་འཛོམ་པ། མཁན་ཆེན་བུ་སྟོན་རིན་པོ་ཆེ་ལྟ་བུ་
གཅིག་རེ་བ་ཡིན་ཟེར་བ་ལབ་པ་ཡིན་ནའང་། ཁམས་ཀྱི་གནས་ལུགས་འདིར་
སོང་། བསམ་པ་ཐོག་ཏུ་མ་བྱུང་ཙ་ན། ཚ་ཡུག་འདི་ཚོ་མ་ཚར་བར་དུ། ཁྱེད་
ཀྱི་སྣེ་གདོང་གི་གོ་ས། འདི་མི་འཛིན་ཁག་མེད་དུ་འདུག་པས། རྩེ་ཐང་གི་གྲྭ་ས།
སྒོས་གཞིས། འབྲོག་དགེ་རུ། དབང་རིགས་རྣམས། གྲགས་པ་རིན་ཆེན་ལ་
བྱིན་ལ། རྩེ་ཐང་གི་ཆོས་སྡེ་འདི་མ་ཞིག་པ་དང༌། གྲྭ་ས་མ་ཉམས་པ། བསྟན་
པའི་བྱ་བ་ཚུལ་དང་མཐུན་ པ། ཁྱོད་གྲགས་ པ་ རིན་ཆེན་ གྱིས་ ཁུར་ ཁུར་ལ་
འབད་པ་ཐོན་ཞེས་གསུངས་བ་ལྟར་དེ་ནས་བཟུང་ཤཱཀྱ་རྒྱལ་མཚན་གྱིས་ཕག་
གྲུའི་སྲིད་དབང་བསྐྱངས། བོད་རབ་བྱུང་དྲུག་པའི་ཆུ་བྱི་ལོར་མིང་རྒྱལ་རབས་
གོང་མ་ཐའི་ཙུའུ་ཀྲུའུ་ཡོན་ཀྲང་གིས་ཁོང་ལ་ཏཱ་སི་ཏུ་དང༌། ཆང་གུའི་གུང༌།
ཀཱ་དིན་གུ་ཤྲིའི་ལས་ཀ་དང༌། འཇའ་ས་དམ་ཀ་གནང་བ་དེ་ནས་བཟུང་ཁོང་གི་
མཚན་ལ་འཇམ་དབྱངས་གུ་ཤི་ཤཱཀྱ་རྒྱལ་མཚན་ཞེས་ཡོངས་སུ་གྲགས་ཤིང༌། ཏཱ་
མིང་གོང་མས་ཕག་གྲུ་སྡེ་སྲིད་ལ་འཇའ་ས་ཆོ་ལོ་བསྩལ་བའི་ཐོག་མ་ཡང་འདི་
ཡིན་ལ། ཕག་མོ་གྲུ་པའི་གདུང་རབས་ཀྱིས་བོད་ཡོངས་སུ་དབང་སྒྱུར་བའི་རྩ་
བའི་གཏན་ཚིགས་ཀྱང་འདི་ཉིད་ཡིན། ཁོང་གིས་ཕག་གྲུ་སྡེ་སྲིད་ཀྱི་སྲིད་འགན་
བཞེས་སྐབས་སྲིད་དབང་སྐྱོང་ཐབས་ནི་རང་གི་ཁུ་བོ་བྱང་ཆུབ་རྒྱལ་མཚན་གྱིས་
གཏན་ལ་ཕབ་ཅིང་། ཇི་ལྟར་གདམས་པ་རྒྱུན་འཛིན་མཛད་པ་ལས་དམིགས་
བསལ་གྱི་འགྱུར་ལྡོག་གང་ཡང་མ་བྱུང་བར་སྣང་ཞིང་། འདིས་སྲིད་དབང་
190



འཛིན་པའི་རིང་ལ་གཙང་ཕྱོགས་ཀྱི་སྡེ་དཔོན་འགའ་ཞིག་གི་བྱེད་པ་མི་བཟང་
བའི་སྟེང་དུ་དཔུང་གི་སྦྱོར་བ་བཞེས་ཏེ་ཟིང་ཆ་ལྷོད་འཇགས་གཏོང་དགོས་བྱུང་
བ་ལས། དེ་མིན་སྡེ་གཟར་སོགས་འཁྲུག་ལོང་ཆེ་རིགས་བྱུང་མེད་པས་ཕག་གྲུའི་
སྲིད་དབང་ཡར་རྒྱས་འགྲོ་བཞིན་པའི་ངང་ནས་སྲིད་ལོ་ དགུ་ ཙམ་ བསྐྱངས་
མཐར་དགུང་ལོ་སོ་བཞི་པ་རབ་བྱུང་དྲུག་པའི་ཆུ་གླང་ལོར་སྐུ་གཤེགས་སོ། ། །
ཕག་གྲུའི་སྲིད་རབས་གསུམ་པ་སྤྱན་སྔ་གྲགས་པ་བྱང་ཆུབ་བམ་ཚེས་བཞི་
གསར་མ་བ་ནི་ལྷོ་ཁ་ཁྲ་འབྲུག་དང་འདབ་ཆགས་པ་དགོན་གསར་དུ་ཡབ་དཔོན་
རིན་རྡོར་དང་། ཡུམ་ཟིན་ཟ་བཀྲ་ཤིས་སྐྱིད་ཀྱི་སྲས་སུ་རབ་བྱུང་དྲུག་པའི་མེ་
སྤྲེལ་ལོར་སྐུ་འཁྲུངས། དགུང་ལོ་བཞི་པའི་སྐབས་ཀློག་ཡིག་སྦྱོང་བ་དང༌། དེ་
རྗེས་གཅེན་རྒྱལ་སྲས་ གྲགས་ པ་ རིན་ཆེན་ པ་ནས་ བརྟག་གཉིས་ གསན་སྤྱོང་
མཛད། དགུང་ལོ་བཅུ་གཉིས་པར་སྤྱན་སྔ་གྲགས་པ་ཤེས་རབ་ལས་དགེ་བསྙེན་
གྱི་སྡོམ་པ་བཞེས་པའི་མཚན་གྲགས་པ་བྱང་ཆུབ་ཏུ་བཏགས་ཤིང་། དེ་ཉིད་
ལས་ཆོས་དྲུག་གི་ཁྲིད་ཀྱང་གསན་ཏེ། སློབ་དཔོན་ཚུལ་རྒྱལ་བས་བརྡ་བཞིའི་སྒོ་
ནས་རྒྱུད་སྨིན་པར་མཛད་ལ། དེའི་རྗེས་སུ་རྩེད་ཐང་དུ་བརྟག་གཉིས་ཀྱི་བཤད་
པ་རྒྱ་ཆེར་གསུངས། དེ་ནས་འཇམ་དབྱངས་གུ་ཤི་ཤཱཀྱ་རྒྱལ་མཚན་གྱིས་ཁོང་ལ་
རླངས་ཀྱི་གདུང་རྒྱུད་སྤེལ་དགོས་པའི་ཞལ་ཏ་གནང་ནའང་། མ་གསན་པར་
དགུང་ལོ་བཅོ་ལྔ་ལ་ ཆོས་ རྗེ་ བསོད་ ནམས་ རྒྱལ་ མཚན་ གྱིས་ མཁན་ པོ་ དང༌།
མཁན་ཆེན་གཞོན་དབང་བས་སློབ་དཔོན། ཆོས་སྒོ་བ་བརྩོན་འགྲུས་བཟང་
པོས་དུས་ བསྒོ་བྱས་ཏེ་རབ་ཏུ་བྱུང་ཞིང་། དེ་རྗེས་སྔར་གྱི་མཁན་སློབ་རྣམ་
གཉིས་དང༌། སློབ་དཔོན་ཚུལ་རྒྱལ་བས་གསང་སྟོན་པ་མཛད་དེ་བསྙེན་རྫོགས་
ཀྱི་སྡོམ་པའང་བཞེས་ཤིང༌། སྔར་གྱི་མཚན་ཐོག་ཏུ་དཔལ་བཟང་པོ་ཞེས་བྱ་བ་
སྣོན་པར་མཛད། དགུང་ལོ་བཅུ་དྲུག་པར་གདན་ས་རིན་པོ་ཆེ་ཐེལ་གྱི་གདན་
191



སར་ཕེབས། སྤྱན་སྔ་གྲགས་པ་བྱང་ཆུབ་འདི་ཉིད་སྒྲུབ་རྒྱུད་ཀྱི་བསྟན་པའི་རྒྱལ་
མཚན་འཛིན་པར་བཞེད་པ་ལས། བླ་ན་མཐོ་བའི་སྲིད་འབྱོར་ཡང་ཆུ་ཤིང་ལྟར་
སྙིང་པོ་མེད་པར་གཟིགས་ པ་ ཞིག་ ཡིན་ པས་ ཁོང་དགུང་ལོ་བཅུ་དགུའི་ ཐོག་
དཔལ་ལྡན་བླ་མ་དམ་པ་བསོད་ནམས་རྒྱལ་མཚན་དང་། ཕག་མོ་གྲུ་པའི་གྲོས་
དབང་པ་རྣམས་ཀྱིས་ཕག་མོ་གྲུ་པའི་སྡེ་སྲིད་ཀྱི་དབང་ཆ་དང༌། ཐེལ་གྱི་གདན་
ས་གཅིག་ལྕོགས་བླ་དཔོན་སྦྲགས་མ་སྤེལ་དགོས་པའི་རེ་འདུན་ནན་ཆེར་གནང་
རུང་། ཁོང་གིས་སྤྱན་སྔ་བསོད་ནམས་གྲགས་པ་སྐུ་ན་མ་སོན་བར་རེ་ཞིག་དེ་
ལྟར་མི་གནང་ཐབས་མེད་ཀྱིས་ཞལ་བཞེས་གནང་བ་ལྟར་རབ་བྱུང་དྲུག་པའི་
ཤིང་སྟག་ལོར་ ཕག་མོ་གྲུ་པའི་སྔ་དཔོན་སྦྲགས་མར་མཛད་དེ་སྲིད་ལོ་བརྒྱད་
བསྐྱངས་རྗེས་དགུང་ལོ་ཉེར་དྲུག་པ་ལྕགས་མོ་བྱའི་ལོ་ལ་བསོད་ནམས་གྲགས་པ་
ལ་རྒྱལ་ཁྲིམས་ཀྱི་གོ་ས་གཏད་ནས་ཐེལ་གྱི་ཚོགས་པ་མུ་མཐུད་བསྐྱངས་པ་བཅས་
ཁྱོན་གདན་ས་ལོ་བཅུ་དྲུག་རིང་སྐྱོང་གནང་མཛད་ཅིང་སློབ་མ་ཡོན་ཏན་ཅན་
མང་དུ་བྱོན། འདི་ཉིད་ཀྱིས་སྡེ་སྲིད་ཐུགས་འགན་བཞེས་སྐབས་རྫོང་གོང་འོག་
ཐམས་ཅད་དུ་ཆོ་འཕྲུལ་གྱི་ཟླ་བ་ནང་སྲོག་གཅོད་སྤོང་དུ་འཇུག་པ་སོགས་ཆོས་
ལྡན་རྒྱལ་པོའི་མཛད་པ་ལྷུར་བཞེས་དང༌། བཤད་སྒྲུབ་བསྟན་པའི་མིག་རྒྱུན་དུ་
ཆེ་བའི་མཛད་པ་ཁོ་ནར་གཞོལ། ཁོང་གིས་དཔལ་ལྡན་བླ་མ་དམ་པ་དང་སྤྱན་
སྔ་གྲགས་པ་ཤེས་རབ་བཅས་མཁས་དང་གྲུབ་པའི་སྐྱེས་ཆེན་དམ་པ་མང་པོ་
བསྟེན་ནས་མདོ་སྔགས་ཀྱི་ཟབ་ཆོས་མང་པོར་གསན་བསམ་གནང་བས་ཉམས་
རྟོགས་ཀྱི་ཡོན་ཏན་ཁྱད་པར་ཅན་སྐྱེས་པར་རྒྱལ་བ་ཙོང་ཁ་པ་ཆེན་པོ་དང་སྤྱན་
སྔ་རིན་ པོ་ ཆེ་ སོགས་ གངས་ ཅན་ མཁས་ པའི་ གཙུག་ རྒྱུན་ དག་ གིས་ བསྟོད་
བསྔགས་རྒྱ་ཆེར་ཡང་ཡང་མཛད། དེ་ལྟར་སྤྱན་སྔ་གྲགས་པ་བྱང་ཆུབ་ཀྱིས་
བསྟན་པ་ དང་ འགྲོ་ བའི་ དོན་ འབའ་ ཞིག་མཛད་ ཅིང་ བསྐྱངས་ བའི་ མཐར་
192



དགུང་ལོ་སོ་གཅིག་པ་རབ་བྱུང་དྲུག་པའི་མེ་སྟག་ལོའི་ཟླ་བ་གཉིས་པའི་ཚེས་ལྔ་
ལ་སྐུ་གཤེགས་སོ། །
ཕག་གྲུའི་སྲིད་རབས་བཞི་པ་སྡེ་སྲིད་བསོད་ནམས་གྲགས་པའམ་སྡེ་བ་
བསམ་གདོང་ནི་བོད་རབ་བྱུང་དྲུག་པའི་ས་ཕག་ལོར་སྐུ་བལྟམས། དགུང་ལོ་
དགུ་པའི་སྟེང་ལ་སྤྱན་སྔ་བཅུ་གཉིས་པའི་དྲུང་དུ་དགེ་བསྙེན་གྱི་སྡོམ་པ་བཞེས་
པའི་མཚན་དུ་བསོད་ནམས་ གྲགས་ པ་ ཞེས་གསོལ་ ཞིང་། ཆོས་ ཁྲིད་རྣམས་
རྫོགས་པར་གསན། དེ་རྗེས་སྣེ་གདོང་དུ་ཆོས་རྗེ་བླ་མ་དམ་པས་མཁན་པོ་དང༌།
མཁན་པོ་གཞོན་དབང་གིས་སློབ་དཔོན་མཛད་དེ་རབ་ཏུ་བྱུང་། དགུང་ལོ་བཅུ་
པའི་ཐོག་རྒྱལ་སྲས་གྲགས་རིན་གཤེགས་རྗེས་རྩེད་ཐང་གདན་སར་ཕེབས་ནས་
འཆད་ཉན་དར་རྒྱས་ཆེར་བྱུང་ཞིང་། ལྷ་སར་བྱོན་ནས་དགེ་འདུན་པ་བགྲང་
ལས་འདས་པ་ལ་ཆོས་ཀྱི་འཁོར་ལོ་བསྐོར། དེ་ནས་ཆོས་རྗེ་ལོ་ཙཱ་བ་བྱང་ཆུབ་རྩེ་
མོ་དང༌། མཁན་ པོ་ གཞོན་དབང་། སློབ་ དཔོན་ ཚུལ་ རྒྱལ་ བ་ རྣམས་ལས་
བསྙེན་པར་རྫོགས། རྩེད་ཐང་གི་ཚོགས་པ་ལོ་བཞི་བསྐྱངས་ནས་དགུང་ལོ་ཉེར་
གསུམ་པ་རབ་བྱུང་དྲུག་པའི་ལྕགས་བྱ་ལོར་ཕག་གྲུ་སྲིད་ཀྱི་ཁྲིར་ཕེབས་ཏེ་བོད་
ཡོངས་ཀྱི་སྲིད་དབང་ཕྱག་ཏུ་བཞེས། སྡེ་སྲིད་འདིས་ཡབ་མེས་གོང་མ་དག་གི་
སྲོལ་བཟང་ལྟར་ཆོས་སྲིད་ཟུང་འབྲེལ་གྱི་འཕྲིན་ལས་རྒྱ་ཆེར་སྤེལ་ཏེ་ལོ་ངོ་ལྔའི་
རིང་སྲིད་དབང་ལེགས་པར་བསྐྱངས། དེ་ནས་གོང་དཀར་གཞིས་རྫོང་སྐོར་གྱི་
ས་ནས་ཤིང་མོ་གླང་ལ་ཐེལ་གྱི་གཟིམ་ཁང་ཤུགས་རར་བྱོན། དེའི་ཚེ་ལོག་སྒྲུབ་
བྱས་པ་རྣམས་ལ་མི་དགེ་བའི་ལྟས་དངོས་སུ་བྱུང་ཞིང་། དེའི་ཕྱི་མ་དགུང་ལོ་
ཉེར་བརྒྱད་ལ་སྡེ་སྲིད་ཀྱི་ཁྲི་ལས་བཤོལ་ཏེ། ཡང་ཐེལ་གྱི་གདན་སར་ཕེབས་
ནས་ཚོགས་པ་ལོ་ཉི་ཤུ་བསྐྱངས་ཏེ་དགུང་ལོ་ཞེ་བདུན་ལོར་ཐེལ་ གྱི་གདན་ས་
སྤྱན་སྔ་དཔལ་བ་ལ་གཏད་དེ་ཀུན་སྤངས་ཀྱི་མཛད་པ་བསྟན་ནས་མཐར་དགུང་
193



ལོ་ལྔ་བཅུ་པ་རབ་བྱུང་བདུན་པའི་ས་བྱི་ལོའི་ཟླ་བ་གཉིས་པའི་ཚེས་བཅུ་དགུ་
ཉིན་སྐུ་གཤེགས་ཤིང་གདུང་ཞལ་ཕྱེ་བའི་ཚེ་མེ་ཏོག་གི་ཆར་བབ་པ་སོགས་ལྟས་
བཟང་པོ་དཔག་ཏུ་མེད་པ་བྱུང་བས་དེང་གི་བར་དུ་བཅོ་བརྒྱད་ མཆོད་པར་
གྲགས་པའོ། །
ཕག་གྲུའི་སྲིད་རབས་ལྔ་པ་དབང་གྲགས་པ་རྒྱལ་མཚན་ནི་ཡབ་ཤཱཀྱ་རིན་
ཆེན་དང་། ཡུམ་ཟི་ན་བཟའ་རིན་ཆེན་འཛོམས་པ་གཉིས་ལ་སྲས་དྲུག་འཁྲུངས་
པ་ལས་ཡ་གྱལ་དབང་གྲགས་པ་རྒྱལ་མཚན་ནི་རབ་བྱུང་དྲུག་པའི་ཤིང་སྟག་ལོར་
བལྟམས། དགུང་ལོ་བདུན་ལ་གདན་སར་མཁན་པོ་གཞོན་དབང་དང་། སློབ་
དཔོན་ཚུལ་རྒྱལ་བ། སྤྱན་སྔ་གྲགས་པ་བྱང་ཆུབ་བཅས་ཀྱི་དྲུང་རབ་ཏུ་བྱུང་
ནས་མཚན་གྲགས་པ་རྒྱལ་མཚན་དཔལ་བཟང་པོ་ཞེས་གསོལ། ཆོས་སྒོ་བས་
བརྡ་བཞིའི་སྒོ་ནས་ སྨིན་པར་མཛད། སྤྱན་སྔའི་དྲུང་ནས་ཆོས་ ཁྲིད་རྣམས་
རྫོགས་པར་གནང༌། རྩེད་ཐང་དུ་བརྟག་གཉིས་གསུངས། དགུང་ལོ་བརྒྱད་
པའི་ཐོག་རྩེད་ཐང་གི་གདན་སར་ཕེབས་ཤིང༌། བསྟན་བཅོས་ཚད་མ་རྣམ་
འགྲེལ་གསུངས། ཐམས་ཅད་ལ་ཆོས་དང་ཟང་ཟིང་གིས་ཚིམ་པར་མཛད་པས་
མཁས་པའི་སྙན་གྲགས་ཕྱོགས་ཀུན་འབར་བར་གྱུར། དགུང་ལོ་བཅུ་གཉིས་པ་
རབ་བྱུང་དྲུག་པའི་ཤིང༌གླང་ལོར་ ཕག་གྲུ་སྡེ་སྲིད་ཀྱི་ཁྲི་ལ་བཞུགས་ཏེ་བོད་
ཡོངས་ཀྱི་སྲིད་དབང་བཞེས། དགུང་ལོ་བཅུ་དྲུག་པའི་སྟེང་དུ་ཏཱ་མིང་གོང་མས་
དབང་གི་གོ་གནས་དང་གསེར་གྱི་ཐམ་ག་གནང༌། སྔར་ཡང་ཏཱ་མིང་གོང་མ་
ཡུང་ལོས་ཧྲན་ཧྥ་དབང་གི་འཇའ་ས་དང་ཤེལ་གྱི་ཐམ་ག་བཅས་གནང་སྦྱིན་ཐོབ་
སྟེ་མཚན་ལ་དབང་གྲགས་པ་རྒྱལ་མཚན་ཞེས་གསོལ། སྡེ་སྲིད་ཁོང་གིས་ལོ་ངོ་
ཞེ་བདུན་རིང་སྲིད་དབང་བཟུང་བ་དང་། སྐབས་དེར་ཕག་གྲུའི་མངའ་ཐང་
རྩེར་སོན་པའི་དུས་རབས་ཤིག་ཡིན་སྟབས། ཕག་གྲུའི་སྲིད་འཛིན་སྒྲིག་གཞི་
194



ཐད་ལ་འགྱུར་ལྡོག་ཅུང་ཟད་རེ་བྱུང་ཡོད་པ་དཔེར་ན། སྔར་དབུས་གཙང་རྫོང་
ཆེན་ཁག་གི་རྫོང་དཔོན་རྣམས་རེས་བསྐོར་ཏེ་བརྗེ་ལེན་བྱེད་རྒྱུའི་ལམ་ལུགས་དེ་
མེད་པར་བཟོས་ནས། རྫོང་གཞིས་སོ་སོའི་རྫོང་དཔོན་སྒེར་བདག་ཏུ་བསྐོས་ཏེ་
རིན་སྤུངས་པ་ནམ་མཁའ་རྒྱལ་མཚན་ལ་རིན་སྤུངས་རྫོང་དང་། འཕྱོང་རྒྱས་པ་
ཧོར་དཔལ་འབྱོར་བཟང་པོ་ལ་སྣེའུ་གདོང་རྫོང་། བྲག་དཀར་པ་རིན་ཆེན་
དཔལ་ལ་ བྲག་དཀར་རྫོང་ སོགས་ བདག་པོ་བྱེད་ཆོག་ པའི་ ཤེལ་ ཐམ་ གནང་།
ཏཱའི་སི་ཏུ་བྱང་ཆུབ་རྒྱལ་མཚན་གྱིས་སྐབས་སུ་གཏན་འབེབས་བྱས་པའི་གཙོ་
བོའི་དཔོན་རིགས་དང༌། ནང་གཉེར་སོགས་རབ་བྱུང་པ་ནག་ཆུང་གི་སྐྱོན་མེད་
ཤ་སྟག་དགོས་པའི་ལམ་ལུགས་དེའང་ནན་ཏན་ཆེར་མ་མཛད་པར། ཁྱིམ་རྒྱུད་
ཀྱིས་དཔོན་བྱེད་ཆོག་པ་སོགས་སྲིད་འཛིན་ལམ་ལུགས་ལ་འགྱུར་ལྡོག་ཆེན་པོ་
བྱུང་ཡོད་པ་དེས། སྐབས་དེའི་མིག་སྔར་གྱི་ལས་དོན་ལ་སྟབས་བདེའི་ ཕན་
འབྲས་ཐོན་ཡོད་སྲིད་ཀྱང་། ཕྱིས་སུ་རྫོང་གཞིས་སྒེར་རྒྱུད་ཀྱིས་དབང་སྒྱུར་བྱས་
པ་དེས་རང་འོག་གི་དཔོན་རིགས་རྣམས་སྟོབས་འབྱོར་རྒྱས་པ་དང༌། ལྷག་པར་
དུ་ཕག་གྲུ་དང་རིན་སྤུངས་པ་གཉེན་སྒྲིག་བྱས་པར་བརྟེན། འོག་གི་རྫོང་གཞིས་
ཀྱི་དཔོན་པོ་རྣམས་དབང་ཤུགས་ཇེ་ཆེར་ཕྱིན་ཏེ་མཐར་ཕག་གྲུ་པའི་སྲིད་དབང་
ཤོར་བའི་བྱུར་རྐྱེན་བྱུང་འདུག སྡེ་སྲིད་འདིའི་སྐབས་སུ་དྲུང་འཁོར་ཤིན་ཏུ་
མང་པོ་ཡོད་པ་རྣམས་ཀྱང་ཆེན་པོའི་ལས་ཚན་གྱི་གོ་རིམ་དང་བསྟུན་པའི་བོད་
སྔ་རབས་པའི་རྒྱན་གོས་རིན་པོ་ཆེའི་ཕྲ་ཚོམས་ཀྱིས་སྤྲས་པའི་རྣ་རྒྱན་རྒྱུན་དུ་
འདོགས་དགོས་པ་དང་། ལྷག་པར་ལོ་གསར་དགའ་སྟོན་གྱི་སྐབས་བཙན་པོའི་
སྐུ་དུས་ཀྱི་ཆས་གོས་རིན་ཆེན་རྒྱན་ཆར་གྲགས་པའི་རྒྱན་སྤྲས་བྱ་དགོས་པ་སོགས་
ལ་ཐུགས་སྣང་ཆེན་པོ་མཛད་པ་དང་། དེ་མིན་ལུང་མ་བསྟན་གྱི་ཞྭ་གོས་གྱོན་པ་
དང་། བཟང་པོའི་སྤྱོད་པ་དང་མི་མཐུན་པ་ཡིད་ལ་ཤར་ཚད་ལག་ཏུ་མི་ལེན་
195



པའི་རྒྱུས་བཅད་གཏན་འབེབས་ཀྱང་གནང་བར་གྲགས། འདིའི་རིང་ལ་ཆོས་
ཕྱོགས་ནས་བཀྲ་ཤིས་སྒོ་མང་གསུམ་གྱིས་ཐོག་དྲངས་པའི་སྐུ་རྟེན་དཔག་ཏུ་མེད་
པ་དང་བདེ་བར་གཤེགས་པའི་བཀའ་བོད་དུ་འགྱུར་བ་ཐམས་ཅད་གསེར་ནས་
གྲུབ་པ་ཚར་གཉིས་དང་། གསེར་དངུལ་འདྲེས་མ་ལས་གྲུབ་པ་ཚར་གསུམ།
ཆབ་ཤོག་དཀར་པོ་ལ་བྲིས་པ་ཚར་གསུམ་བཅས་གསུང་གི་རྟེན་དང༌། གཙུག་
ཏོར་དྲི་མ་མེད་པའི་གཟུངས་གསེར་གྱིས་བཞེངས་པ་བཅས་སྐུ་གསུང་ཐུགས་
རྟེན་མང་པོ་བཞེངས་པ་དང་། གྲུབ་མཐའ་རིས་མེད་ཀྱི་བཤེས་གཉེན་སྡེ་སྣོད་
འཛིན་པ་སྟོང་ཕྲག་དུ་མ་ལ་དབྱར་དགུན་གྱི་ཕོགས་རྒྱགས་པ། རྒྱལ་བ་གཉིས་
པ་ཆོས་རྗེ་བློ་བཟང་གྲགས་པའི་དཔལ་འཁོར་བརྒྱ་ཕྲག་མང་པོ་དང་བཅས་ལ་སྔ་
ཕྱིར་ཟླ་བ་སྦྲེལ་པོར་ཆོས་ཀྱི་འཁོར་ལོ་རྒྱ་ཆེན་བསྐོར་བ་དང༌། དགེ་ལུགས་པའི་
དགོན་གསར་རྒྱག་པ་བཅས་ལ་སྦྱིན་བདག་མཛད་ཅིང་འཕྲིན་ལས་རབ་ཏུ་རྒྱས་
པར་མཛད་ པ་ སོགས་ ཆོས་ཕྱོགས་ཀྱི་མཛད་པ་ཡང་ཤིན་ ཏུ་ རྒྱ་ཆེར་བསྐྱངས་
མཐར་དགུང་ལོ་ང་དགུ་པ་རབ་བྱུང་བདུན་པའི་ཆུ་བྱ་ལོར་སྐུ་གཤེགས་སོ།།
ཕག་གྲུའི་ སྲིད་ རབས་ དྲུག་ པ་ དབང༌ གྲགས་ པ་ འབྱུང་ གནས་ ནི་ ཡབ་
སངས་རྒྱས་རྒྱལ་མཚན་དང་ཡུམ་ལྕམ་མོ་ཀུན་དགའ་དཔལ་འཛོམ་གཉིས་ཀྱི་
སྲས་སུ་རབ་བྱུང་བདུན་པའི་ཤིང་རྟ་ལོར་སྐུ་འཁྲུངས། ཆུང་དུས་ནས་ཐུགས་
རབ་ཤིན་ཏུ་ཆེ་ཞིང་གསང་སྔགས་ཀྱི་མཁྱེན་པ་མཆོག་ཏུ་རྒྱས་པར་གྱུར། ཁོང་
དགུང་ལོ་བཅུ་ དགུ་ པ་ ལ་ སྡེ་སྲིད་ གྲགས་ པ་ རྒྱལ་ མཚན་ སྐུ་ གཤེགས་ པ་ དང་།
ཕག་གྲུ་སྡེ་སྲིད་ཀྱི་ཁྲིར་འདི་ཡབ་སྲས་གཉིས་པོ་སུ་བཞུགས་ཀྱི་སྐོར་ནང་ཁུལ་ཁ་
མ་མཐུན་པར་རྩོད་པ་བྱུང་བའི་མཐར་སྤྱན་སྔ་རིན་པོ་ཆེ་བསོད་ནམས་རྒྱལ་
མཚན་ལ་ཞུས་པས། སྲས་ གྲགས་ པ་ འབྱུང་གནས་ བསྐོ་ བ་ བཀའ་ གནང་བ་
བཞིན་སྲས་དེ་ ཕག་གྲུའི་སྡེ་སྲིད་ཀྱི་ཁྲི་ལ་མངའ་གསོལ་ནས་བོད་སྤྱིའི་དབང་
196



-
འགན་འཛིན་བཞེས། དེ་ནས་སྤྱན་སྔ་རིན་པོ་ཆེ་གཤེགས་རྗེས། ཡབ་ཀྱི་ཁྲི་
ཐོག་ཡོང་བའི་ཆེད་དུ་གནང་སྒོ་མ་ལེགས་པར་བརྟེན། ཡར་ཀླུངས་སུ་སྡེ་གཟར་
ལངས་ཏེ་ཡབ་སྲས་དཔོན་བློན་བར་འགལ་ཟླ་བྱུང་མཐར་ཆེ་ས་དཔོན་བློན་མང་
རབ་ཡར་རྒྱབ་ཏུ་ཐེག་དགོས་པ་བྱུང་ཞིང་། སྲིད་དང་དུས་མ་བདེ་བར་ཇེ་ཆེར་
སོང་བས་རྗེས་སུ་ལོ་རྒྱུས་ལས་འདི་ལ་ སྟག་ལོའི་སྡེ་གཟར་ཆེན་མོ་ཞེས་དང༌།
ཕག་མོ་གྲུ་པ་ནང་ཞིག་པའི་ལོ་ཡང་ཟེར། དེ་ནས་ སྡེ་སྲིད་དབང་གྲགས་པ་
འབྱུང་གནས་དགུང་ལོ་སུམ་ཅུ་པ་རབ་བྱུང་བདུན་པའི་ཆུ་ཕག་ལོར་ཡབ་སྲས་
ཞལ་ངོ་ཐུགས་མཐུན་བྱུང་ནས་ཡབ་ཆེ་ས་པ་དཔོན་གཡོག་ཡར་རྒྱབ་ནས་བཀུར་
སྟི་ཆེན་པོས་གདན་དྲངས་ཏེ་རྩེད་ཐང་ནང་སོར་བཞུགས་སུ་བཅུག་ནས་རང་
ཉིད་ཀྱིས་མུ་མཐུད་དུ་ལོ་བཅུ་གསུམ་རིང་ལ་ལུགས་བཟང་གི་མཛད་པ་མཐའ་
དག་སྡེ་སྲིད་གོང་མ་རིམ་བྱོན་གྱི་སྲོལ་རྒྱུན་རྣམས་མི་ཉམས་གོང་འཕེལ་ཇི་འཇོན་
དུ་བསྐྱངས་ཤིང་དགུང་ལོ་སོ་གཉིས་པ་རབ་བྱུང་བདུན་པའི་ཤིང་གླང་ལོར་སྐུ་
གཤེགས། སྡེ་སྲིད་འདི་ཉིད་ཀྱིས་ཆོས་ཕྱོགས་ཀྱི་མཛད་རྗེས་གཙོ་བོ་ནི་གསེར་གྱི་
བཀའ་འགྱུར་ཆ་ཚང་ བ་ ཐོག་ མར་ བཞེངས་ པ་ སོགས་ སྐུ་ གསུང་ ཐུགས་ རྟེན་
མཆོག་ཏུ་བཞེངས་བསྒྲུབས་མཛད་པ་ལགས། །
ཕག་གྲུའི་སྲིད་རབས་བདུན་པ་དབང་ཀུན་དགའ་ལེགས་པ་ནི་གོང་གི་
སྲིད་རབས་དྲུག་པ་དབང་གྲགས་པ་འབྱུང་གནས་ཀྱི་ཡབ་ཆེ་ས་སངས་རྒྱས་རྒྱལ་
མཚན་གྱིས་རིན་སྤུངས་པའི་སྲིང་མོ་ཞིག་ཁབ་ཏུ་བཞེས་པ་དེ་གཉིས་ཀྱི་སྲས་སུ་
རབ་བྱུང་བདུན་པའི་ཆུ་གླང་ལོར་སྐུ་འཁྲུངས། དགུང་ལོ་བཅུ་བཞིའི་སྟེང་རྩེད་
ཐང་གི་གདན་སར་ཕེབས། དགུང་ལོ་བཅུ་དྲུག་པ་རབ་བྱུང་བདུན་པའི་ས་
འབྲུག་ལོར་ཕག་གྲུའི་སྡེ་སྲིད་ཀྱི་ཁྲིར་ཕེབས་ནས་བོད་སྤྱིའི་སྲིད་དབང་འཛིན།
འདིས་རིན་སྤུངས་པའི་སྲིང་མོ་གཅིག་ཁབ་ཏུ་བཞེས་པར་སྲས་རྡོ་རྗེ་རིན་ཆེན་
197



དབང་གི་རྒྱལ་པོ་ཞེས་པ་འཁྲུངས། ཏཱ་མིང་གོང་མ་ཀྱེན་ཐའི་ཀྲེང་ཐུང་གིས་
གསེར་ཡིག་པ་མངགས་ཏེ་དབང་གི་འཇའ་ས་གནང་བ་ནས་བཟུང་སྟེ་དབང་
ཀུན་དགའ་ལེགས་པ་ཞེས་སུ་གྲགས། སྡེ་སྲིད་འདི་པས་སྲིད་སྐྱོང་སྐོར་ལ་ལོ་
རྒྱུས་རྒྱས་བསྡུས་བཞེད་མི་གཅིག་པ་དུ་མ་བྱུང་རུང་འདིར་རྒྱལ་མོ་འབྲུག་པས་
བོད་ཀྱི་ལོ་རྒྱུས་གླེང་བའི་གཏམ་ལས། འདི་ཉིད་ཀྱིས་སྲིད་སྐྱོང་རིང་ལ་རིན་
སྤུངས་པ་ནོར་བུ་བཟང་པོ་དཔོན་བློན་རྣམས་སྡེ་སྲིད་ཁོང་ཀ་བཞི་བ་སྐུ་མཆེད་
ཀྱི་ཞུས་དབང་དུ་སོང་བའི་གནང་སྒོའི་རིགས་ལ་མ་མགུ་བ་རྐྱེན་བྱས་ཡབ་ཡུམ་
ནང་མཐུན་མ་བྱུང་བས་སྡེ་འཁྲུག་མང་པོ་བྱུང་བ་ཡིན་ཏེ། ཡར་གོང་བྱ་པ་དང་
བསམ་སྡེ་བ་སོགས་བདག་མོའི་ཕྱོགས་དང་སྣེའུ་པ་དང་འོལ་ཁ་པ་བཅས་དཔོན་
སའི་ཕྱོགས་སུ་གྱུར་ཏེ་དུས་མི་བདེ་བ་བྱུང་སྐབས། འཕྱོང་རྒྱས་རྡོ་རྗེ་ཚེ་བརྟན་
ཕན་ཚུན་གཉིས་ཀའི་ཕྱོགས་སུ་མ་ལྷུང་བར་སྡེ་གཟར་བཟླུམས་པའི་གྲོགས་བྱས་
ཀྱང་། རིན་སྤུངས་རྫོང་དཔོན་ནོར་བུ་བཟང་པོས་ཕག་གྲུའི་ཡབ་ཡུམ་ཞལ་ངོ་
མི་མཐུན་པའི་སྐབས་དང་བསྟུན་ནས་སྡེ་སྲིད་ཀྱི་མངའ་ཁོངས་ནས་གཙང་ཁུལ་
ཕལ་ཆེར་གྱི་དབང་ཆ་བླངས། རབ་བྱུང་བདུན་པའི་མེ་ཕག་ལོར་དབང་ཀུན་
དགའ་ལེགས་པའི་སྲས་རིན་ཆེན་རྡོ་རྗེ་བྱ་བ་རྩེད་ཐང་གི་གདན་སར་བསྐོས་ཤིང་
མཐར་རྫོང་བཟུང༌། ཡུམ་སྲས་ཕྱོགས་གཅིག་པ་ལ་བརྟེན་ནས་རྩེད་ཐང་དུ་སྡེ་
གཟར་ལངས་པ་དང་དེ་རྗེས་ཡུམ་སྲས་འཕྲོ་རིམ་འདས་པས་མཁར་ཐོག་དང་
དགོན་གསར་གཉིས་ཀྱི་ནང་སོ་རིན་སྤུངས་མཚོ་སྐྱེས་རྡོ་རྗེས་བཟུང་ནས་ཁོ་ཞྭ་
དམར་བའི་ གྲུབ་ མཐའི་ ཕྱོགས་ སུ་ སོང་ སྟབས་ རྩེད་ ཐང་ གི་ ཚོགས་ པས་ རྩེའི་
ཁྲིམས་ལ་མི་འདོད་པའི་བྱ་སྤྱོད་སྣ་ཚོགས་བསྟན་པར་གྲགས། དུས་ཚེ་སྡེ་སྲིད་
ཡབ་སྲས་བཀའ་བགྲོས་ནས་དཔོན་སྲས་ངག་གི་དབང་དགུང་ལོ་བཅུ་དྲུག་པ་
ཐེལ་གྱི་སྤྱན་སྔའི་གདན་སར་བསྐོས་ཀྱང་མི་རིང་བར་སྡེ་སྲིད་རང་ཉིད་ཀྱིས་སྤྱན་
198



སྔའི་གོ་གནས་བཞེས་པས་རེ་ཞིག་ལེགས་ལམ་མ་བྱུང་ཡང་། རབ་བྱུང་བདུན་
པའི་ཆུ་སྦྲུལ་ལོར་མཚན་ཇུས་རྒྱས་པ་བྱུང་སྟེ་སྲས་ངག་གི་དབང་པོ་ཡང་དགོན་
པའི་ཕོ་བྲང་དུ་ཕེབས་ཐུབ་པ་བྱུང་། རབ་བྱུང་བདུན་པའི་ལྕགས་བྱི་ལོར་རིན་
སྤུངས་པ་དོན་ཡོད་རྡོ་རྗེས་གཙོས་དཔུང་ཡར་ཀླུང་མཐིལ་དུ་སླེབས་ཏེ་ཀ་བཞི་
ཤར་ནུབ་གཉིས་གཉེར་ཐོག་ནས་བཏོན་ཅིང་སྐྱིད་ཤོད་དང་བྲག་དཀར་ཆུ་ཤུལ་
སོགས་ཀྱི་རྫོང་གཞིས་འགའ་ཞིག་བླངས། དེ་ནས་ལོ་གསར་སྐབས་དང་བསྟུན་
རིན་སྤུངས་ པ་ ཁུ་ དབོན་ གཉིས་བར་དབུས་གཙང་ གི་ དཔོན་ གནས་ཆེ་ཁག་
རྣམས་ཚོགས་ཏེ་ལེགས་མོལ་སྒོས་མཐུན་པའི་གཏམ་བསྒྲགས་པ་དང་བཅས་ཁུ་
བོ་ཀུན་དགའ་ལེགས་པ་སྡེ་སྲིད་ཀྱི་ཁྲི་ལས་བཤོལ་ཏེ་དགོན་གསར་དུ་གདན་
དྲངས་ཤིང་སྤྱན་སྔ་པ་ངག་གི་དབང་པོ་ཕག་གྲུའི་སྡེ་སྲིད་ཀྱི་ཁྲིར་བསྐོ་བཞག་
བྱས། དེར་སྡེ་སྲིད་ཀུན་དགའ་ལེགས་པས་ཕག་གྲུའི་སྲིད་དབང་ལོ་སོ་གསུམ་
རིང་བསྐྱངས་ཤིང་ཁྲི་ལས་བཤོལ་བའི་ལོ་གསུམ་པ་རབ་བྱུང་བརྒྱད་པའི་ཤིང་
འབྲུག་ལོར་སྐུ་གཤེགས། འདི་ཉིད་ཀྱིས་སྲིད་སྐྱོང་རིང་བོད་ཡོངས་ཀྱི་དཔལ་
འབྱོར་དང་ཆོས་ལུགས་རིག་གནས་ལ་སོགས་པ་སྔར་བཞིན་གོང་འཕེལ་བྱུང་
ཡང་ཆབ་སྲིད་སྟེང་རིན་སྤུངས་པའི་སྟོབས་ཤུགས་ཇེ་ཆེར་སོང་བར་བརྟེན་ཕག་
གྲུའི་སྲིད་དབང་ཉམས་རྒུད་དུ་འགྲོ་བའི་ཇུས་ལྟས་ངན་པ་སྣ་ཚོགས་ཤར་བས་སྐུ་
མཉེལ་ཅན་གྱི་སྡེ་སྲིད་གཅིག་ཡིན་པར་གསུངས་སོ། །
ཕག་གྲུའི་སྲིད་རབས་བརྒྱད་པ་ངག་གི་དབང་པོ་ནི་ཡབ་དབང་གྲགས་པ་
འབྱུང་གནས་ཀྱི་སྲས་སུ་རབ་བྱུང་བདུན་པའི་ས་ལུག་ལོར་སྐུ་འཁྲུངས། དགུང་
ལོ་བཅུ་དྲུག་ལ་སླེབས་ དུས་ཐེལ་གྱི་ གདན་ ས་ སྤྱན་ སྔ་ཕེབས། དགུང་ལོ་ཞེ་
གསུམ་ཐོག་ཕག་གྲུའི་སྡེ་སྲིད་ཀྱི་ཁྲི་ལ་བཞུགས་ཤིང་བོད་ཡོངས་ཀྱི་སྲིད་དབང་
འཛིན། སྡེ་སྲིད་འདི་ཉིད་ཀྱིས་འགོས་ལོ་གཞོན་ནུ་དཔལ་དང་དཔལ་ཆོས་ཀྱི་
199



གྲགས་པ་སོགས་སྐྱེས་མཆོག་མཁས་པ་དུ་མར་བརྟེན་ནས་ཟབ་ཆོས་མང་པོར་
གསན་བསམ་མཛད་ཅིང་། རྩེད་ཐང་གི་མཚན་ཉིད་པ་རྣམས་དང་སྒྲུབ་མཆོད་
ཆེན་མོ་བཅས་ལ་བདག་རྐྱེན་གང་མང་མཛད་པ་དང་། བོད་ཀྱི་ལྷ་མོ་ཟློས་གར་
གསར་གཏོད་པ་ཐང་སྟོང་རྒྱལ་པོས་ཉང་པོ་སོགས་སུ་ལྕགས་ཟམ་འཛུགས་པར་
མཐུན་རྐྱེན་གང་ལེགས་སྦྱར་བ་བཅས་རྣམ་དཀར་དགེ་བའི་མཛད་པ་རྒྱ་ཆེན་
སྐྱོང་བར་གྲགས་སོ། ། སྐབས་དེར་རླངས་ཀྱི་གདུང་རྒྱུད་འཛིན་པ་སྤྱན་སྔ་བ་
ཁོང་ཉིད་མ་གཏོགས་མེད་པས་བློན་འཁོར་ཀུན་གྱིས་གདུང་རྒྱུད་སྤེལ་དགོས་པ་
ནན་གྱིས་ཞུས་ཏེ་རྫོང་ཁ་བའི་ལྕམ་མོ་ཞིག་བདག་མོར་བསུས་ཤིང༌། དེ་ནས་
ནང་སོ་མཚོ་སྐྱེས་རྡོ་རྗེས་བློན་ཆེན་གྱི་འགན་དང་། གདུང་མྱང་རིན་ཆེན་དར་
རྒྱས་ཀྱིས་ཀ་བཞི་བཟུང་ངོ༌། ། འདི་ཉིད་དགུང་ལོ་ཞེ་བདུན་ལ་རིན་སྤུངས་པས་
རྒྱལ་རྩེ་བའི་ཐོག་ལ་དམག་ཁྱེར་བྱས་པའི་ཇུས་ཉེས་དང་ཕྱོགས་མཚུངས་དབུས་
སུ་ཡང་སྡེ་གཟར་འགའ་རེ་བྱུང་རུང་། སྡེ་སྲིད་རང་ཉིད་ཕྱོགས་གང་ལའང་མ་
ལྷུང་བར་སྤྱི་དཔོན་ཁོ་ནར་བཞུགས་ཏེ་ཕན་ཚུན་འདུམ་པའི་སློབ་སྟོན་འབའ་
ཞིག་གནང་བར་བརྟེན་སྡེ་འཁྲུག་སོགས་དུས་མི་བདེ་བ་ཆེར་མ་བྱུང༌། དགུང་
ལོ་ལྔ་བཅུའི་ཐོག་གདུང་རྒྱུད་ཀྱི་སྲས་ངག་དབང་བཀྲ་ཤིས་གྲགས་པ་སྐུ་འཁྲུངས་
པ་དང༌། ལོ་འདིར་རྩེ་ཤར་ནུབ་ནང་ཞིག་ནས་རིན་སྤུངས་པར་རྒྱལ་ཁ་ཆེན་པོ་
ཐོབ། དགུང་གྲངས་ང་གཉིས་པ་རབ་བྱུང་བརྒྱད་པའི་ལྕགས་ཕག་ལོའི་ཟླ་བ་
དྲུག་པའི་ཚེས་གཉིས་ལ་སྐུ་གཤེགས། སྡེ་སྲིད་ཁོང་གིས་ཕག་གྲུའི་སྲིད་དབང་ལོ་
དགུའི་རིང་བསྐྱངས་ཤིང་སྐུ་གཤེགས་ཁར་སྲས་སྐུ་ན་ཕྲ་བར་བརྟེན་སྤྱན་སྔ་ཆོས་
ཀྱི་གྲགས་པས་གདུང་རྒྱུད་ནར་མ་སོན་པའི་རིང་ཐེལ་གྱི་གདན་ས་དང་བཅས་
པའི་འགན་ཁུར་གནང་རྒྱུའི་ཞལ་བཞེས་མཛད་པ་ལྟར། ཕག་གྲུའི་སྲིད་དབང་
ཞྭ་དམར་བ་ཆོས་ཀྱི་གྲགས་པས་སྤྱིའི་ཁ་འཛིན་དང་རིན་སྤུངས་པ་མཚོ་སྐྱེས་རྡོ་
200



རྗེས་དཔོན་ཚབ་ཐེལ་གཏོང་ཚང་མའི་འགན་གཙོ་བོ་ལོ་དགུའི་རིང་འཁུར་ཐོག
བོད་གནས་ཚུལ་ཆེ་ཆུང་སོགས་ཇུས་གཞི་རྣམས་བློན་པོ་གཞན་རྣམས་དང་གྲོས་
མོལ་མེད་པར་གང་འདོད་ལྟར་བྱས་རྐྱེན་སྡེ་སྲིད་ཀྱི་ལར་རྒྱ་ལ་ཐུགས་དགོངས་
མཛད་པས་འཁྲུག་པ་ཆེར་མ་བྱུང་། དེའི་ཕྱི་ལོར་ཐེལ་གྱི་སྤྱན་སྔའི་གདན་སར་
ཆོས་ཀྱི་གྲགས་པ་ཕེབས་ཤིང༌། ཏཱ་མིང་གོང་མས་ངག་གི་དབང་པོར་དབང་གི་
འཇའ་ས་གནང་བའི་གསེར་ཡིག་པ་མངགས་ཡོང་བ་བོད་དུ་འབྱོར་ཡང་སྐབས་
དེར་སྡེ་སྲིད་ངག་གི་དབང་པོ་སྐུ་འདས་ཟིན་པས་འཇའ་ས་སྤྲོད་ཡུལ་མེད་པར་
གྱུར། དེར་གནང་སྦྱིན་རྣམས་ཕྱག་མཛོད་དུ་བཞག་ནས་གསེར་ཡིག་པ་རྣམས་
ཕྱིར་ལོག རབ་བྱུང་བརྒྱད་པའི་ས་རྟ་ལོར་ལྷ་སའི་སྨོན་ལམ་ཆེ་མོར་སེ་འབྲས་
དགའ་གསུམ་གྱི་དགེ་འདུན་པ་ཕེབས་མི་ཆོག་པ་སོགས་གྲུབ་མཐའི་ཕྱོགས་ཞེན་
འཐེན་ཞིང་དགེ་ལུགས་པར་སྡང་བའི་བྱ་སྤྱོད་སྣ་ཚོགས་སྤེལ། དེ་ནས་རབ་བྱུང་
བརྒྱད་པའི་ས་ལུག་ལོར་ རིན་ སྤུངས་ པ་དང་འཕྱོང་རྒྱས་ པ་ གཙོས་ སྡེ་དཔོན་
རྣམས་སྣེ་གདོང་དུ་འཚོགས་ནས་གྲོས་མཐུན་གྱིས་སྲས་ངག་དབང་བཀྲ་ཤིས་
གྲགས་པ་དགུང་ལོ་བཅུ་གཉིས་སོན་པ་དེ་ཉིད་ཕག་གྲུའི་སྡེ་སྲིད་ཀྱི་ཁྲི་ལ་མངའ་
གསོལ། འདི་ནས་བཟུང་ཕྱི་ཚུལ་དུ་དཔོན་ཚབ་ཐེལ་གཏོང་གི་རྣམ་པ་མཇུག་
སྒྲིལ་བར་བཟོས་ཀྱང་དོན་དུ་དབང་ཆ་རྣམས་རིན་སྤུངས་པའི་བློན་པོས་བཟུང་
ནས་ཡོད་པ་ཡིན། དེ་ལྟར་སྡེ་སྲིད་ངག་གི་དབང་པོས་ལོ་དགུའི་རིང་དུ་ཕག་
གྲུའི་སྲིད་དབང་ལེགས་པར་བསྐྱངས་ཤིང་སྲས་ལོ་ན་མ་སོན་གྱི་བར་བློན་ཆེན་
གྱིས་དཔོན་ཚབ་ཐེལ་གཏོང་གནང་དགོས་པ་བྱུང་ངོ༌། །
ཕག་གྲུའི་སྲིད་རབས་དགུ་པ་ངག་དབང་བཀྲ་ཤིས་གྲགས་པ་ནི་ཡབ་སྤྱན་
སྔ་ངག་གི་དབང་པོ་དང་ཡུམ་རྫོང་ཁ་མའི་སྲས་སུ་རབ་བྱུང་བརྒྱད་པའི་ས་སྤྲེལ་
ལོར་སྐུ་འཁྲུངས། དགུང་ལོ་གཉིས་པར་ཡབ་དཔོན་སྐུ་གཤེགས་ཤིང་གོང་དུ་
201



སྨྲས་པ་བཞིན་དགུང་ལོ་བཅུ་གཉིས་སྟེང་ཡབ་ཀྱི་སྲིད་ཤུལ་ཕག་གྲུའི་སྡེ་སྲིད་ཀྱི་
ཁྲི་ལ་མངའ་གསོལ། ཁོང་གིས་དགུང་ལོ་བཅུ་བདུན་པའི་སྟེང་རིན་སྤུངས་པའི་
ལྕམ་མོ་ཞིག་ཁབ་ཏུ་བཞེས་པར་སྲས་འགྲོ་བའི་མགོན་པོ་དང་སྤྱན་སྔ་གྲགས་པ་
འབྱུང་གནས་ཕྱི་མ་གཉིས་འཁྲུངས། ད་དུང་རྒྱལ་དབང་ལྔ་པའི་བཞེད་པ་ལྟར་
ན། དཔོན་ས་འཕྱོང་རྩེ་མ་བྱ་བ་ཁབ་ཏུ་བསུས་པར་སྲས་ངག་དབང་གྲགས་པ་
བཅས་སྐུ་མཆེད་གསུམ་འཁྲུངས་པར་བཤད། དགུང་ལོ་ཉེར་གཉིས་པར་སྡེ་
སྲིད་དང་བསམ་སྡེ་དཔོན་བློན་གྱི་ནང་ཞིག་སྡེ་གཟར་བྱུང་བའི་གོ་སྐབས་དང་
བསྟུན་ནས་ཕག་གྲུ་དང་རིན་སྤུངས་དཔོན་བློན་བར་གྱི་འཁོན་གཞི་ཇེ་ཆེར་སོང་
སྟེ་རིན་སྤུངས་ པ་སྲས་ངག་དབང་རྣམ་ རྒྱལ་ གྱིས་ གཙོས་ ཕག་གྲུའི་སྟེང་རིན་
སྤུངས་པའི་དཔུང་ཁྱེར་བ་སོགས་བྱུང་ལ། དེར་སྤྱན་སྔ་ཆོས་ཀྱི་གྲགས་པས་བར་
འདུམ་མཛད་ནས་རེ་ཞིག་ཕྱི་ཚུལ་ལ་གུས་མཐུན་ལྟ་བུ་བྱུང་ཡང་ཐུགས་ནང་རྩ་
བ་ནས་མཐུན་ཐུབ་པ་མ་བྱུང་བར་ལུས། སྡེ་སྲིད་འདི་ཉིད་དགུང་ལོ་ཉེར་ལྔ་པ་
རབ་བྱུང་དགུ་ པའི་ ཆུ་ སྤྲེལ་ལོར་ཏཱ་མིང་གོང་མས་ ཆིན་ཤི་དང་ གོ་ཤྲི་དཔོན་
གཡོག་མང་པོ་མངགས་ཏེ་རྩེར་དབང་གི་འཇའ་ས་གནང་ཞིང་། དེ་ནས་རབ་
བྱུང་དགུ་པའི་ཤིང་ཕག་ལོར་བསམ་སྡེ་བས་བསླངས་པའི་སྡེ་གཟར་གྱིས་རྐྱེན་
བྱས་རིན་སྤུངས་པའི་ཞལ་ངོ་ ཕྱི་མ་རྣམས་ཀྱི་དེའི་རྒྱབ་ ཏུ་ལངས་ཏེ་ ཕྱི་ལོར་
དབུས་གཙང་འཁྲུག་ལོང་ཆེན་པོ་བྱུང༌། རིན་སྤུངས་ པས་ཞྭ་དམར་ཆོས་ཀྱི་
གྲགས་པར་བར་འདུམ་མཛད་དེ་སྡེ་གཟར་མི་ལངས་པའི་ཆིངས་བརྒྱབ་ཡོད་པ་
མ་ཉན་པར་དཔུང་དམག་བཏེགས་ནས་རྒྱལ་རྩེར་སླེབས། དེར་འཕྱོང་རྒྱས་པ་
རིན་ཆེན་རྒྱལ་མཆོག་གིས་གཙོ་འཛིན་བྱས་ཏེ་ཕག་གྲུའི་དཔུང་ཆེན་མྱང་སྟོད་
བར་དུ་བྱོན་པ་དང་། དགའ་ལྡན་པ་དམག་དཔོན་བསོད་ནམས་རྒྱལ་པོས་སྐྱིད་
ཤོད་དང་འཕན་ཡུལ་གྱི་དཔུང་རྣམས་བཏེགས་ཏེ་ཤངས་པའི་བར་དུ་བསྐྱོད་པ་
202



བཅས་ལ་བརྟེན་ནས་རིན་སྤུངས་པའི་གྱེན་ལོག་བྱེད་པའི་བྱ་བར་རྡུང་རྡེག་
ཚབས་ཆེན་ཕོག་སྟེ་ཅི་བྱ་གཏོལ་མེད་ཀྱི་གནས་སུ་གྱུར་ནའང༌། རྒྱལ་རྩེ་དང་པ་
སྣམ་པའི་ས་ཆ་ཤོར་བ་རྣམས་ཕྱིར་སྤྲོད་པ་དང༌། སྡེ་སྲིད་ལ་དགོངས་འཁྲོལ་
དང་རྫོང་དཔོན་གྱི་ལས་གནས་ཞུས་ཐོག སླད་ཕྱིན་ཆད་མ་རུངས་པའི་བསམ་
སྦྱོར་ཡེ་ནས་འདོར་བ་དང་སྤང་བླངས་ཤེས་པ་སོགས་དཔོན་ས་ཆེན་པོའི་བཀའ་
ལུང་དང་དུ་ལེན་པའི་དམ་བཅའ་བྱེ་མའི་བྲག་རི་བརྩིགས་ནའང་། མི་རིང་
བར་ཡང་བསྐྱར་གྱེན་ལོག་གིས་དབུས་སུ་དཔུང་འཇུག་བྱས་པར་གྱུར། རབ་
བྱུང་དགུ་པའི་ཤིང་སྤྲེལ་ལོར་སྤྱན་སྔ་ཆོས་ཀྱི་གྲགས་པ་སྐུ་གཤེགས་ཤིང་དཔོན་
སའི་གདུང་སྲས་གཞོན་པ་གྲགས་པ་འབྱུང་གནས་ཐེལ་གྱི་གདན་སར་བཏོན་
ཡང་ཁོང་གིས་ཟབ་བཞེས་ཐུགས་དམ་གྱི་རིམ་པ་གཙོ་བོར་མཛད་པ་ལས་སྲིད་
ཕྱོགས་སུ་ཇུས་བརྟན་གྱི་གསུང་བཀོད་གང་ཡང་མ་གནང་། གདུང་སྲས་ཆེ་བ་
འགྲོ་བའི་མགོན་པོ་དང་དགའ་ལྡན་པའི་བུ་མོ་ཞིག་གཉེན་སྡེབ་སྟེ་གོང་དཀར་
གཞིས་ཀ་བཟུང་ནས་སྲས་སྐུ་མཆེད་གཉིས་ཀྱང་འཁྲུངས་པར་བཤད། སྡེ་སྲིད་
ངག་དབང་བཀྲ་ཤིས་གྲགས་པ་དགུང་ལོ་དོན་བརྒྱད་པ་རབ་བྱུང་དགུ་པའི་ཤིང་
གླང་ལོར་སླར་ཡང་ཏཱ་མིང་གོང་མ་ཧྲེ་ཙུང་ཧཱ་ཆིང་གིས་ ཧྲན་ཧྥ་ དབང་དང་
བཀན་ཏིང་ཏཱ་གོ་ཤི་ཧྥ་དབང་ཞེས་གནང་བ་བྱུང་། ཁོང་གིས་སྐུ་རིང་ལ་རིན་
སྤུངས་པ་སོགས་ཀྱིས་ཕག་གྲུའི་སྲིད་དབང་འཕྲོག་པའི་ཆེད་སྡེ་གཟར་མང་ཙམ་
ལངས་ནའང་སྡེ་སྲིད་རང་ཉིད་ཀྱིས་ཕན་ཚུན་མཐུན་ཐབས་གཙོ་བོ་མཛད་ཐོག་
བློན་པོ་འཕྱོང་རྒྱས་ པ་ སོགས་ཀྱིས་སྲིད་ཀྱི་གདུང་འདེགས་སུ་འགྲོ་བའི་ནུས་
ཤུགས་ཡོད་རྒུ་བཏོན་ནས་རེ་ཞིག་ཕག་གྲུའི་སྡེ་སྲིད་ཀྱི་སྲིད་དབང་རྩ་ཤོར་མ་
བྱུང་ཡང་། དོན་དུ་རིན་སྤུངས་པ་ཇེ་བཙན་ཇེ་རྒྱས་སུ་སོང་ཞིང་ཕག་གྲུའི་སྲིད་
དབང་ཇེ་ཞན་ཇེ་སྡུག་གི་གནས་སུ་ལྷུང་བར་གྱུར་ཀྱང༌། ཁོང་གིས་རྒྱལ་བའི་སྐུ་
203



གསུང་ཐུགས་རྟེན་མང་པོ་གསར་བཞེངས་མཛད་པར་མ་ཟད། ཆོས་ལུགས་
གྲུབ་མཐའ་རིས་མེད་དང་སྒོས་སུ་ལྷ་སའི་སྨོན་ལམ་ཆེན་མོར་སེ་འབྲས་དགའ་
གསུམ་སླར་བཅུག་པ་དང་། འབྲས་སྤུངས་སུ་ཡོད་པའི་ ཕག་གྲུའི་ སྡེ་སྲིད་ཀྱི་
འཚེར་ཤག་རྡོ་ཁང་སྔོན་པོ་དེ་རྒྱལ་བ་དགེ་འདུན་རྒྱ་མཚོར་ཕུལ་ཏེ་ཕྱིས་ཀྱི་
དགའ་ལྡན་ཕོ་བྲང་གི་གཞི་བཏིང་བ་སོགས་རི་བོ་དགེ་ལྡན་པའི་བསྟན་པ་ལ་
ཞབས་ཏོག་མཐིལ་ཕྱིན་པ་བསྒྲུབས་པ་བཅས་སྡེ་སྲིད་འདི་ཉིད་ཀྱིས་དེ་ལྟ་བུའི་
མཛད་འཕྲིན་བསྐྱངས་ནས་ ཕག་གྲུའི་སྲིད་དབང་ལོ་ངོ་དྲུག་ ཅུ་ ལྷག་བཟུང་
མཐར་རབ་བྱུང་དགུ་པའི་ཤིང་གླང་ལ་སྐུ་གཤེགས། ཡང་སྡེ་སྲིད་འདིའི་འདས་
ལོ་དང་རྒྱུན་འཛིན་གདུང་སྲས་ཞབས་དྲུང་ངག་དབང་གྲགས་པས་སྲིད་དབང་
བཟུང་མིན་བཅས་ལ་བོད་ཀྱི་ལོ་རྒྱུས་རྣམས་ལས་ཞལ་མི་མཐུན་པས་རང་གིས་ཁ་
ཚོད་གཅོད་མི་ནུས་པས་རེ་ཞིག་ཡོངས་གྲགས་ལྟར་བཀོད་ལ། དེ་ལྟར་ཕག་གྲུའི་
སྲིད་དབང་རིམ་གྱིས་རིན་སྤུངས་པ་ལ་ཤོར་ཏེ་གཙང་ཁུལ་སོགས་ཡུལ་གྲུ་རྣམས་
བདག་གིར་བཟུང་བར་གྱུར། རིན་སྤུངས་པའི་ལག་ནས་ཀྱང་གཙང་པ་སྡེ་སྲིད་
ཀྱིས་འཕྲོག་སྟེ་རབ་བྱུང་བཅུ་པའི་ས་རྟ་ལོར་ཕག་གྲུའི་བོད་སྤྱི་ལ་མངའ་བསྒྱུར་
བའི་སྡེ་སྲིད་ཀྱི་སྲིད་དབང་མཇུག་སྒྲིལ་ནས་རབ་བྱུང་བཅུ་གཅིག་པའི་ཆུ་རྟ་ལོར་
དགའ་ལྡན་ཕོ་བྲང་པའི་སྲིད་དབང་མ་བཙུགས་ཀྱི་བར་ལོ་ངོ་བཞི་བཅུ་ལྷག་ལ་
དབུས་གཙང་གི་ཡུལ་རྣམས་ལ་ རིན་སྤུངས་དང་གཙང་ པ་ སྡེ་སྲིད་དག་གིས་
དབང་སྒྱུར་བྱས་པ་སོགས་འོག་ཏུ་བསྡུས་ཙམ་འཆད་པར་འགྱུར་རོ། །
204



དོན་ཚན་བདུན་པ། རིན་སྤུངས་པ་དང་གཙང་པ་
སྡེ་སྲིད་དག་གི་ལོ་རྒྱུས་སྐོར་མདོ་ཙམ་གླེང་བ།
དེ་ཡང་གངས་ཅན་བོད་ཀྱི་ཡུལ་ཁམས་སུ་ལས་ལ་བརྩོན་ཞིང་དཔའ་ངར་
ལྡན་པའི་མིའི་འགྲོ་བ་འདི་ཉིད་ཆགས་ནས་དེང་གི་བར་གྱི་ལོ་རྒྱུས་རྒྱུ་སྐར་ཕྲེང་
བ་ལས་སྡེ་བ་རིན་སྤུངས་པ་དང་གཙང་པ་ཞེས་དབུས་གཙང་ཕྱོགས་ཀྱི་ཆོས་སྲིད་
ལ་ལོ་དུ་མ་མངའ་བསྒྱུར་མཛད་པའི་སྡེ་སྲིད་མི་སྣ་འགའི་བྱུང་ཚུལ་ལས།
གཅིག སྡེ་སྲིད་རིན་སྤུངས་པའི་ལོ་རྒྱུས་སྐོར་
མདོ་ཙམ་བཤད་པ།
རིན་སྤུངས་པའི་སྡེ་སྲིད་སྐྱོང་བའི་མི་རབས་སྔ་མའི་གདུང་རྒྱུད་བྱུང་ཚུལ་
སྐོར་བོད་ཀྱི་ལོ་རྒྱུས་ཡིག་རིགས་ལྟར་ན་སྔོན་སྤུ་རྒྱལ་བཙན་པོ་ཤོ་ཁྲི་སྐབས་བློན་
མ་སངས་ལ་ཁ་ཞེས་པ་ལ་ཁྱེའུ་མཚན་དང་ལྡན་པ་ཞིག་བྱུང་བར་དེའི་ཚེ་སྒེར་དུ་
ཉན་ནམ་མི་ཉན་བྱས་པས། འདི་ནི་སྒེར་དུ་རུང་བས་ཁྱེར་ཅིག་གསུངས་བས་
སྒེར་དཔལ་ལེགས་ འོད་ཆེས་རུས་སྒེར་ཞེས་ ཐོགས་པའི་སྐྱེས་བུ་བྱུང་བ་ལས།
དེའི་གདུང་རྒྱུད་ལ་རིམ་བཞིན་ནང་སྒེར་དང༌། ཕྱི་སྒེར། གྲུབ་ཐོབ་ཀྱི་སྒེར་
དང་གསུམ་སོགས་བྱུང་ནས་མི་རབས་ཉི་ཤུ་རྩ་ལྔ་ཙམ་སོང་བ་ན་ནང་སྒེར་རལ་
བ་འཛིན་ཞེས་བྱ་བ་བྱུང་བ་དེས་གྲུ་གུའི་ཡུལ་ནས་གཟིངས་བདུན་གྱིས་རིན་པོ་
205



ཆེ་གཡུའི་ཟོང་དྲངས། སེམས་ཅན་ཀུན་ལ་གནོད་འཚེ་གཏོང་བའི་རིགས་སུ་
གྱུར་པ། ལུས་པོ་ཁྲག་གིས་བཀང་ལ་མགོ་ལྔ་པ་འབྲུག་གི་སྐད་ལྟར་ལྡིར་ལྡིར་
སྒྲོག་པའི་མ་རུངས་གདོན་འདྲེ་ཡོད་པ་དེ་རིགས་སྔགས་ཀྱིས་བཏུལ་བས་ནུས་
མཐུ་ཆེ་བར་གྲགས་པ་དེས་ཆོས་རྒྱལ་སྲོང་བཙན་སྒམ་པོའི་ནང་བློན་མཛད་ཅིང་།
ལྷོ་ཁའི་ཁྲ་འབྲུག་ལྷ་ཁང་བཞེངས་པའི་འགན་འཁུར་གཙོ་གནང་མཁན་ཡིན་
པར་གྲགས། འདི་ནས་སྡེ་པ་རིན་སྤུངས་པའི་མི་རྒྱུད་ཀྱི་རུས་མིང་ལ་སྒེར་ཞེས་
ཐོགས་པའི་རྒྱུ་མཚན་ཡིན། དེའི་གདུང་རྒྱུད་མ་ཆད་པར་རིམ་བཞིན་བྱུང་བ་
ལས་བློ་གྲོས་ཀྱི་རྩལ་དང་ལྡན་པ་ཟླ་བ་རྒྱལ་མཚན་གྱིས་མངའ་བདག་ཁྲི་སྲོང་ལྡེ་
བཙན་གྱི་ཆོས་བློན་མཛད་པ་ནས་བཟུང་མི་རབས་ཉི་ཤུ་ཙམ་སོང་བའི་མཐར་
སྒེར་ཤཱཀྱ་འབུམ་གྱི་སྲས་ནམ་མཁའ་རྒྱལ་མཚན་གྱིས་ཕག་གྲུའི་སྡེ་སྲིད་དབང་
གྲགས་པ་རྒྱལ་མཚན་གྱི་ཞབས་ལ་གཏུགས་ཏེ་སྣེ་གདོང་པའི་བློན་པོའི་གཙོ་གྲས་
སུ་གྱུར་ཅིང་ཁོང་ལ་རབ་བྱུང་བདུན་པའི་ས་བྱི་ལོར་རིན་སྤུངས་ཀྱི་རྫོང་དཔོན་
དང༌། དེ་ནས་རིམ་བཞིན་གཙང་ཆུ་མིག་རིང་མོའི་ཁྲི་དཔོན། ས་སྐྱ་ལྷ་ཁང་
ཆེན་མོའི་ དཔོན་ གཉེར་བཅས་སུ་རིམ་བཞིན་ བསྐོ་གཞག་གནང་བ་མ་ཟད།
དབང་གྲགས་ པ་ རྒྱལ་ མཚན་ གྱིས་ སྒེར་ ནམ་ མཁའ་ རྒྱལ་ མཚན་ མི་ རྒྱུད་ ལ་
འཇགས་དབང་ཐོབ་པའི་ཤེལ་དམ་སྤྲད་པ་དེ་ནས་བཟུང་སྒེར་ནམ་མཁའ་རྒྱལ་
མཚན་རྒྱུད་པ་དང་བཅས་ལ་རིན་སྤུངས་པ་ཞེས་སྔར་བོད་རྫོང་ཆེན་བཅུ་གསུམ་
གྱི་ཡ་གྱལ་དེང་གི་བོད་རང་སྐྱོང་ལྗོངས་ཀྱི་གཞུང་རྒྱུད་དང་ཡར་ཀླུང་གཙང་པོའི་
སྐེ་རྒྱུད་དུ་ཡོད་པའི་ཡུལ་ཁམས་དེར་མིང་ཆགས། དེ་ནས་ཕག་གྲུའི་སྡེ་སྲིད་
དབང་གྲགས་པ་རྒྱལ་མཚན་གྱི་གཅུང་པོ་ཆེ་བ་སངས་རྒྱས་རྒྱལ་མཚན་གྱིས་རིན་
སྤུངས་པའི་ལྕམ་མོ་ཀུན་དགའ་དཔལ་འཛོམ་ཁབ་ཏུ་བཞེས་པ་ལས་སྲས་དབང་
གྲགས་པ་འབྱུང་གནས་འཁྲུངས་པ་ སོགས་ཀྱིས་རླངས་ཀྱི་གདུང་རྒྱུད་དཔལ་
206



ཕག་མོ་གྲུ་པའི་སྡེ་སྲིད་དང་སྒེར་གྱི་གདུང་རྒྱུད་རིན་སྤུངས་པ་གཉིས་ཕན་ཚུན་
གཉེན་བསྲེ་བའི་འགོ་ཚུགས་པ་མ་ཟད། རིན་སྤུངས་པའི་དབང་སྟོབས་སྔར་
ལས་ལྷག་པའི་ཇེ་བཙན་ཇེ་རྒྱས་སུ་འགྲོ་བའི་རྨང་གཞི་བཟང་པོ་ཞིག་རང་བཞིན་
གྱིས་ཆགས་གྲུབ་བྱུང་བ་གྱུར། ཕག་གྲུའི་ནང་བློན་སྒེར་ནམ་མཁའ་རྒྱལ་མཚན་
ལ་སྲས་ནམ་མཁའ་རྒྱལ་པོ་ཞེས་ན་ཚོད་ཕྲ་མོ་ནས་བཟུང་ལུགས་གཉིས་ཀྱི་གནས་
ལ་མཁྱེན་རླབས་རྣམ་པར་ཕྱུག་པ་ཞིག་བྱོན་ཏེ་དབང་གྲགས་པ་རྒྱལ་མཚན་དང་
གྲགས་པ་འབྱུང་གནས་ཁུ་དབོན་གཉིས་ཀྱི་སྐབས་སུ་ཞབས་འབྲིང་ནང་མའི་
གྲས་སུ་ཞུགས། དེའི་སྲས་ནོར་བུ་བཟང་པོ་རབ་བྱུང་བདུན་པའི་ཆུ་ལུག་ལོར་
འཁྲུངས་པ་དེས་ ཀྱང་ སྣེ་གདོང་ དབང་ གྲགས་ པ་ འབྱུང་ གནས་ ཀྱི་ཞབས་ལ་
གཏུགས་ཤིང་། ཡབ་མེས་གོང་མ་དག་གི་དུས་ལྟར་རྫོང་སྡོད་དང་ཁྲི་དཔོན་
བཅས་ཀྱི་ལས་གནས་འཛིན་གནང་། ཡར་ལུང་པ་ཨ་འབུམ་གྱིས་བཀོད་པའི་
རིན་སྤུངས་པའི་གདུང་རབས་ལས་ནོར་བུ་བཟང་པོའི་ལོ་རྒྱུས་ལྟར་ན། ཁོང་
དགུང་ལོ་བཅུ་གཉིས་ལ་རིན་སྤུངས་ཀྱི་འགན་བཞེས་མཛད་ཅིང་། དགུང་ལོ་
བཅོ་ལྔ་ལ་ཤངས་འབྲོང་པོ་སྒང་པ་དང་དཔོན་གཡོག་མཛད་ཅིང་སྟག་གླིང་སྐྱུར་
གསུམ་བྱ་བཏུལ་ནས་ཤངས་ལུང་པ་ཡུལ་ཕྱོགས་ཁ་ཚང་ཞབས་སུ་བཅུག་ཐོག
སྔར་གཞིས་ཀ་བསམ་གྲུབ་རྩེའི་རྫོང་དཔོན་འཕྱོང་རྒྱས་སྟག་རྩེ་བ་ཡིན་པ་ལ་
ཤངས་རོང་གི་དམག་དང་བཅས་གཞིས་རྩེ་བླངས་ཏེ་འཕྱོང་རྒྱས་པ་རང་ཡུལ་དུ་
བརྫངས་ཤིང་ གཙང་ རོང་ ཤངས་ གསུམ་ ལྷད་ མེད་ དུ་ སྐྱོང་ བར་ གནང་ ནས་
དགུང་ལོ་ཉེར་ལྔའི་ སྟོང་དུ། རོང་ རིན་ སྤུངས་ཀྱི་བྱམས་ཆེན་ཆོས་ སྡེ་ དང་།
གཙུག་ལག་ ཁང་ཆེན་པོའི་བཞེངས་ པའི་ གཞི་ བཏིངས་ནས་ལོ་ངོ་བདུན་ལ་
ཚགས་སུ་གྲུབ། དེ་རྗེས་དགུང་ལོ་སོ་ལྔའི་ཐོག་ཏུ་རྫོང་དཀར་དུ་སྐྱེད་མོས་ཚལ་
དང༌། དྲུང་ཏོག་ལྷ་ཁང་གི་གཡས་ཟུར་གཞིས་ཀ་ནོར་བུ་གླིང་བཅས་བཞེངས་
207



པའི་གཞི་བཏིངས་ནས་ལོ་ལྔ་ལ་ལེགས་གྲུབ་བྱུང་བ་དང༌། ཆོས་སྡེ་ཡར་མར་དུ་
དབྱར་ཆོས་དང་དགུན་ཆོས་ལ་སོགས་པ་བཤད་གྲྭའི་དགེ་འདུན་དཔག་མེད་
བཙུགས་ཤིང་ བསྙེན་ བཀུར་ རྒྱས་ པར་ ཞུས། འདིའི་ དུས་ ནས་ བཟུང་ རིན་
སྤུངས་པས་རང་གི་དཔུང་སྟོབས་ལ་བརྟེན་ནས་སྡེ་སྲིད་ཕག་མོ་གྲུ་པའི་དབང་
རིས་མུག་བཟས་ཀྱིས་གཙང་ཁུལ་སོགས་རང་གི་མངའ་ཞབས་སུ་བསྡུ་བའི་མགོ་
ཚུགས་པར་བྱས་པས་དབུས་གཙང་ཕྱོགས་སུ་སྡེ་གཟར་རབ་དང་རིམ་པ་ལངས་
པའི་ཡོལ་བ་ཕྱེ། དེ་རྗེས་དབང་གྲགས་པ་འབྱུང་གནས་ཀྱི་གཅུང་པོ་དབང་ཀུན་
དགའ་ལེགས་པའི་སྐབས་ཁོང་གཙང་གི་གཞིས་སྐོར་ལ་ཕེབས་དུས་རིན་སྤུངས་
པ་ནོར་བུ་བཟང་པོས་གུས་འདུད་ལྷུར་ལེན་པ་སོགས་སྲི་ཞུར་གཅིག་ཏུ་འབད་
ཀྱང༌། དབང་གི་གནང་སྒོའི་ཐད་ལ་ནོར་བུ་བཟང་པོ་མགུ་བ་ཞིག་མ་བྱུང་བ་མ་
ཟད། དབང་ཀུན་དགའ་ལེགས་པས་ཀ་བཞི་པ་སྐུ་མཆེད་ཀྱིས་གང་ཞུས་པ་ལ་
གསན་པས་ཡབ་ཡུམ་ནང་མཚམས་ སེལ་ཆེན་པོ་ཞུགས་ཏེ་ཡར་རྒྱབ་པ་དང༌།
གོང་དཀར། བྱ་པ། བསམ་བདེ་བ་སོགས་བདག་མོའི་ཕྱོགས་དང་། སྣེའུ།
འོལ་དགའ་རྣམས་དབང་གི་ཕྱོགས་སུ་གྱེས་ཏེ་ཕན་ཚུན་འཁྲུག་རྩོད་བྱེད་དགོས་
པར་ཐུག་ནས་དུས་མི་བདེ་བ་མང་དུ་བྱུང་ཡོད། འོན་ཀྱང་འཕྱོང་རྒྱས་པ་རྡོ་རྗེ་
ཚེ་བརྟན་གྱིས་ཕན་ཚུན་གཉིས་ཀའི་ཕྱོགས་སུ་མ་ལྷུངས་པས་སྡེ་གཟར་བསྡུམས་
ཤིང༌། ཞལ་ངོ་ནང་མཚམས་ལེགས་སྤེལ་མཛད་པས་གནས་སྐབས་ཙམ་ལ་ཕན་
ཚུན་མཐུན་ལམ་གྱི་ཚུལ་དུ་གནས་པ་བྱུང༌། ནོར་བུ་བཟང་པོར་སྲས་ཨུ་པ་སི་ཀ་
དང༌། ཀུན་ཏུ་བཟང་པོ། དོན་གྲུབ་རྡོ་རྗེ། མཚོ་སྐྱེས་རྡོ་རྗེ། ཤཱཀྱ་རྒྱལ་མཚན་
དང་བཅས་གཅེན་གཅུང་ལྔ་འཁྲུངས་པ་ལས་བུ་ཆེ་བ་ཨུ་པ་སི་ཀ་ཆུང་ངུ་ནས་
གྲོངས་ཤིང་། སྲས་གཉིས་པ་ཀུན་དགའ་བཟང་པོས་དབང་གྲགས་པ་འབྱུང་
གནས་དང་དབང་ཀུན་དགའ་ལེགས་པ་གཉིས་ཀྱི་ཞབས་ལ་གཏུགས་པས་ཁོང་
208



ལ་ཡབ་མེས་ཀྱི་འཇའ་ས་དང་ལས་ཀ་གནང་སྟེ་རིན་སྤུངས་ཀྱི་རྫོང་དཔོན་མཛད་
པའི་སྐབས་ས་སྐྱ་པའི་རིང་ལུགས་འཛིན་པ་ཀུན་མཁྱེན་སངས་རྒྱས་འཕེལ་དང་།
གོ་རམས་པ་བསོད་ནམས་སེང་གེ་གཉིས་མཆོད་ཡོན་དུ་འབྲེལ་ཏེ་འབྲས་ཡུལ་
སྐྱེད་ཚལ་དུ་ཆོས་སྡེ་བཤད་གྲྭ་བཙུགས་པ་དང༌། གཙང་རྟ་ནག་ཐུབ་བསྟན་
རྣམ་རྒྱལ་གླིང་གི་དགོན་པ་འདེབས་པའི་མཐུན་རྐྱེན་ཡང་དག་སྦྱོར་བ་མཛད།
སྲས་གསུམ་པ་དོན་གྲུབ་རྡོ་རྗེས་བསམ་གྲུབ་རྩེའི་རྫོང་དཔོན་བྱས་ཤིང་། སྲས་
བཞི་པ་མཚོ་སྐྱེས་རྡོ་རྗེས་དཔུང་སྟོབས་ལ་བརྟེན་ནས་ཡར་ལུང་མཁར་ཐོག་གི་
རྫོང་བཟུང་། དེའི་ཚེ་ན་སྣེ་གདོང་སྡེ་སྲིད་ངག་གི་དབང་པོ་སྐུ་གཤེགས་ཤིང་
གདུང་སྲས་ངག་དབང་བཀྲ་ཤིས་གྲགས་པ་དགུང་ལོ་གསུམ་ལས་མ་སོན་པས་
སྤྱན་སྔའི་ཁུར་བཞེས། སྡེ་སྲིད་ཀྱི་ལར་རྒྱ་མི་འཕྱུག་པ་སྤྱན་སྔ་ཆོས་ཀྱི་གྲགས་
པས་མཛད་རྒྱུ་ཞལ་བཞེས་ལྟར་རབ་བྱུང་བརྒྱད་ པའི་ ལྕགས་ཕག་ལོ་ནས་ལོ་
དགུའི་རིང་རིན་སྤུངས་མཚོ་སྐྱེས་རྡོ་རྗེས་དཔོན་ཚབ་ཐེལ་གཏོང་ཞེས་བྱ་བར་
དོན་དུ་ ཕག་གྲུའི་ སྡེ་སྲིད་ཀྱི་ཆོས་སྲིད་གཉིས་ཀྱི་ཁ་ལོ་བསྒྱུར་པས་འདི་ནས་
བཟུང་དོན་དུ་ཕག་གྲུའི་སྲིད་དབང་དེ་རིན་སྤུངས་པའི་ལག་ཏུ་ཤོར་སོང་བ་ཡིན་
ལ། དེའི་རྗེས་སུ་ཡང་ཕག་གྲུའི་སྡེ་སྲིད་འགའ་རེ་བྱོན་ནས་སྲིད་དབང་འཛིན་
ཁུལ་བྱེད་ཀྱང་མིང་ཙམ་ལས་ཆོས་སྲིད་ཀྱི་དབང་ཆ་ནི་རིན་སྤུངས་ཕ་བུ་དག་
གིས་མ་ལྷད་པར་བཟུང་བ་ཡིན་འདུག དེ་ལྟར་རིན་སྤུངས་མཚོ་སྐྱེས་རྡོ་རྗེས་
དཔོན་ཚབ་དབང་སྒྱུར་བྱེད་རིང་ཕག་གྲུའི་བློན་པོ་གཞན་ལ་གྲོས་འདྲི་སོགས་
མེད་པར་བརྒྱ་ཁ་གཅིག་གཅོད་ཀྱིས་སྲིད་དབང་བསྐྱངས་པར་བརྟེན་ཕག་གྲུའི་
བློན་པོ་གཞན་རྣམས་དེ་ལ་མ་མགུ་བས་འགལ་ཟླ་ཆེན་པོ་བྱུང་རྐྱེན་ཡར་ལུང་དུ་
སྡེ་གཟར་དུ་མ་བྱུང་ཡང་། རིན་སྤུངས་པའི་དཔུང་སྟོབས་ལ་འགྲན་ཟླ་ཐུབ་པ་
ཞིག་མ་བྱུང་བས་རིན་སྤུངས་པའི་སྟོབས་ཤུགས་ཇེ་ཆེར་སོང་བས་དབུས་གཙང་
209



ཡོངས་ལ་དབང་སྒྱུར་བྱེད་ཐུབ་པའི་རྨང་གཞི་བརྟན་པོ་ཆགས། ལྷག་པར་དུ་
རིན་སྤུངས་མཚོ་སྐྱེས་རྡོ་རྗེས་ གྲུབ་མཐའ་བརྟེན་ཡུལ་ ཀརྨ་ཞྭ་དམར་བ་ཆོས་
གྲགས་ཡེ་ཤེས་དང་། ཀརྨ་ཞྭ་ནག་པ་ཆོས་གྲགས་རྒྱ་མཚོ་རྣམ་གཉིས་བླ་མ་གཙོ་
བོར་སྐྱབས་སུ་འཛིན་ཅིང་། ཁོང་གཉིས་ཀྱི་གྲུབ་མཐའི་ཐུགས་ཞེན་གྱི་དབང་དུ་
སོང་སྟེ་དགེ་ལུགས་པའི་གྲུབ་མཐར་ཁྱད་གསོད་སྡང་བ་ཁོ་ན་བྱས་པས་ཞྭ་སེར་
རང་ལུགས་འཛིན་པའི་རྩེད་ཐང་ཚོགས་པ་སོགས་འགའ་རེ་ཞྭ་སེར་སྤངས་ནས་
ཞྭ་མོ་དམར་པོ་གྱོན་དགོས་པའི་བཀའ་ཁྲིམས་བསྒྲགས་པ་མ་ཟད། ལྷ་སའི་སྨོན་
ལམ་ཆེན་མོ་ལ་སེར་འབྲས་དགེ་གསུམ་གྱི་དགེ་འདུན་པ་གཞུག་མི་ཆོག་པ་བཟོས་
ཏེ་དེ་ནས་ལོ་ཉི་ཤུ་ཙམ་གྱི་རིང་ལ་ལྷ་སའི་ཉེ་འདབས་ཀྱི་བཀའ་བརྒྱུད་པ་དང་ས་
སྐྱ་བ་སོགས་དགོན་ཁག་གི་དགེ་འདུན་པ་ཚོས་ལྷ་ས་སྨོན་ལམ་ཚོགས་པ་སོགས་
ཀར་དགེ་གྲུབ་མཐའི་འཐེན་འཁྱེར་གྱིས་དབུས་གཙང་ཡོངས་ལ་མི་བདེ་བ་ཆེན་
པོ་བྱུང་བ་མ་ཟད། སྡེ་སྲིད་ཕག་མོ་གྲུ་པའི་སྲིད་འབྱོར་ཇེ་སྡུག་ཇེ་ཞན་ལ་འགྲོ་བ་
ལས་ཕན་བདེ་གང་ཡང་བྱུང་མེད་ཅེས་གྲགས། སྲས་ཐ་ཆུང་ཤཱཀྱ་རྒྱལ་མཚན་
གྱིས་ཉང་ཁོག་གི་རྫོང་དུ་བཞུགས་ནས་བདག་པོ་རྒྱལ་མཁར་རྩེ་པ་གཙེར་བ་
སོགས་དགྲ་ཐབས་ཀྱི་བྱ་བ་ལ་མཁས་པར་བཤད་དོ། ། རིན་སྤུངས་ཀུན་བཟང་
པ་ལ་སྲས་རྡོ་རྗེ་ཚེ་བརྟན་དང་། དོན་ཡོད་རྡོ་རྗེ་གཉིས་འཁྲུངས་པ་ལས་དོན་
ཡོད་རྡོ་རྗེས་གཙང་དཔུང་རྣམས་དབུས་སུ་བཅུག་སྟེ་གཞིས་ཀ་སྣེའུ་པའི་ལག་
ནས་རྫོང་གཞིས་འགའ་ཞིག་བླངས་ཤིང་རྫོང་ཆེན་བཅུ་གཉིས་ལ་བདག་པོ་བྱས་
པར་བཤད། དེ་རྗེས་སྤྱན་སྔ་ཆོས་ཀྱི་གྲགས་པ། རིན་སྤུངས་པ་མཚོ་སྐྱེས་རྡོ་རྗེ་
དང་དོན་ཡོད་རྡོ་རྗེས་གཙོ་བྱས་པའི་སྡེ་དཔོན་རྣམས་སྣེ་གདོང་དུ་འཚོགས་ཏེ་
རབ་བྱུང་བརྒྱད་པའི་ས་ལུག་ལོར་ངག་དབང་བཀྲ་ཤིས་གྲགས་པ་དགུང་ལོ་བཅུ་
གཉིས་བཞེས་པ་སྣེ་གདོང་གི་ཁྲིར་བཏོན་ཐོག རབ་བྱུང་བརྒྱད་པའི་ཤིང་བྱི་
210



ལོར་རིན་སྤུངས་ནས་སྲིང་མོ་ཞིག་བདག་མོར་ཕུལ་ཏེ་ལོ་བཞིའི་རྗེས་སུ་སྲས་འགྲོ་
བའི་མགོན་པོ་འཁྲུངས་པ་སོགས་དེ་རྗེས་ཕག་མོ་གྲུ་པའི་སྡེ་སྲིད་ཀྱི་མཚན་འཛིན་
པ་འགའ་ཞིག་བྱུང་ཡོད་རུང་། དོན་དུ་རིན་སྤུངས་པས་བོད་དབུས་གཙང་ལ་
དབང་བསྒྱུར་བྱེད་ཐུབ་པ་བྱུང་བས་ཕག་མོ་གྲུ་པའི་སྡེ་སྲིད་ནི་མིང་གི་ལྷག་མ་
ཙམ་དུ་ལུས་སོ། ། དེ་ལྟར་རིན་སྤུངས་དོན་ཡོད་རྡོ་རྗེ་དང་ཞྭ་དམར་ཆོས་གྲགས་
ཡེ་ཤེས་མཆོད་ཡོན་དུ་འབྲེལ་ནས་ཡངས་པ་ཅན་དུ་ཀརྨ་པའི་དགོན་པ་བཏབ་པ་
དང་། ཀརྨ་ཞྭ་ནག་པ་ཆོས་གྲགས་རྒྱ་མཚོའི་བཞེད་པ་ལྟར་རིན་སྤུངས་དོན་
ཡོན་རྡོ་རྗེས་ལྷ་སའི་ཉེ་འདབས་སུ་ནག་མ་བྱ་བར་སེ་འབྲས་དགེ་གསུམ་གྱི་ཁ་
གནོན་ཡིན་ཟེར་བའི་ཀརྨ་པའི་དགོན་གསར་ཐུབ་བསྟན་ཆོས་འཁོར་གླིང་བྱ་བ་
བཏབ་ནའང་ཕྱིས་སུ་སེ་འབྲས་ཀྱིས་བཤིག་པ་སོགས་ཀར་དགེ་གཉིས་ཀྱི་གྲུབ་
མཐའི་ཕྱོགས་ཞེན་ལ་བརྟེན་ནས་གཙང་རོང་གི་དམག་གཏོས་ཆེ་བ་ཡར་ཀླུང་
དང་ལྷ་ས་སོགས་སུ་དྲངས་ནས་སྣེའུ་པའི་གཞིས་ཀ་རྣམས་རྩིས་བླངས་ཤིང་ལྷ་ས་
དང་པོ་ཏ་ལ་བཅས་ལ་བདག་པོ་བརྒྱབ་པ་མ་ཟད། ལྷ་བཙུན་རིན་ཆེན་རྣམ་
རྒྱལ་དང་འབྲུག་ཆེན་ངག་དབང་ཆོས་རྒྱལ་སོགས་བསྙེན་བཀུར་ཞུས་ཏེ་ཆོས་
སྲིད་གང་ཐད་ལ་རང་རྩ་མ་འཆུག་པ་བགྱིས་པས་རིན་སྤུངས་སྡེ་སྲིད་འཛིན་པའི་
དབུས་སུ་མི་རྒོད་གྲགས་ཅན་ཞིག་ཏུ་རྩི་བར་བཤད་དོ། ། དེ་ནས་རིན་སྤུངས་
མཚོ་སྐྱེས་རྡོ་རྗེའི་སྲས་ངག་དབང་རྣམ་རྒྱལ་གྱིས་ངག་དབང་བཀྲ་ཤིས་གྲགས་
པའི་ཞབས་ལ་གཏུགས་ནས་རྫོང་དཔོན་གྱི་ལས་ཀ་བླངས་ཤིང་། ཁོང་ནི་རིག་
པའི་གནས་ཆུང་དང་། སྒྱུ་རྩལ་གྱི་གནས་ལ་བློ་གྲོས་ཀྱི་འཇུག་པ་གསལ་བར་
བཤད། ཨེ་དང་གཉལ་གྱི་ཕྱོགས་སུ་དམག་གི་འཇུག་སྒོ་མཛད་པར་སྡེ་སྲིད་ངག་
དབང་བཀྲ་ཤིས་གྲགས་པའི་ཐུགས་ལ་ཕོག་བར་བརྟེན་དབུས་ཕྱོགས་ཀྱི་སྣེའུ་
སོགས་རྫོང་ གཞིས་ རྣམས་ ཕྱིར་ ཤོར་ཏེ་ རེ་ ཞིག་ དབུས་ ཁུལ་ རིན་ སྤུངས་ པའི་
211



མངའ་ཐང་ཅུང་ཟད་ཉམས་མོད། འོན་ཀྱང་གཙང་ཕྱོགས་སུ་སེང་གེ་རྩེ་ པ་
དང༌། ལ་སྟོད་ལྷོ་ཕྱོགས་ཁུལ་སོགས་རང་གི་ཆབ་འོག་ཏུ་བཅུག་ཅིང་། རིན་
སྤུངས་སུ་སྣེ་གདོང་ ཕོ་བྲང་གི་མིག་ལྟོས་ལ་བརྟེན་ནས་གསང་སྔགས་ཀྱི་དུས་
མཆོད་སྲོལ་ཡང་བཙུགས། ངག་དབང་རྣམ་རྒྱལ་ལ་སྲས་གསུམ་འཁྲུངས་པའི་
ཆེ་བ་དགུང་ལོ་ཆུང་ངུ་ནས་གྲོངས་ཤིང་། དེ་འོག་སྲས་འབྲིང་བ་དོན་གྲུབ་ཚེ་
བརྟན་རྡོ་རྗེས་སྔར་ཡབ་མེས་ཀྱི་དུས་མ་ལོན་པའི་ པ་རྣམ་ལྷུན་གྲུབ་རྩེའི་རྫོང་
མངའ་འབངས་དང་བཅས་པ་བཟུང་ཞིང་། ཀརྨ་པ་མི་བསྐྱོད་རྡོ་རྗེའི་གསུང་
བཞིན་པ་རྣམ་གསུང་རབ་གླིང་གི་དགོན་པ་བཏབ། སྲས་ཆུང་བ་རིན་སྤུངས་
ངག་དབང་ འཇིགས་ གྲགས་ ནི་ སློབ་ དཔོན་ མཁས་ པ་ དུ་ མ་ བསྟེན་ ནས་ རིག་
གནས་ཆེ་ཆུང་ལ་གཞན་དྲིང་མི་འཇོག་པའི་སྤོབས་པ་བརྙེས་པས་རྒྱལ་པོ་པཎྜི་
ཏའི་རྣམ་ཐར་བཟུང་ཞིང་། ཧོར་གོས་ལས་གྲུབ་པའི་ རིགས་ ལྡན་ཡོལ་བར་
གྲགས་པ་ བཀོད་པས་ ཁྱད་ པར་དུ་འཕགས་ཤིང་མཛེས་པ་བཞེངས་ པ་ དང་།
སྙན་ངག་གི་བསྟན་བཅོས་དཎྜིའི་དགོངས་རྒྱན་འཇིགས་མེད་སེང་གེའི་རྒྱུད་ཀྱི་
ང་རོ་དང༌། མངོན་བརྗོད་མཁས་པའི་རྣ་རྒྱན། ས་པཎ་རྟོགས་བརྗོད་སོགས་
བསྟན་བཅོས་མང་པོ་རྩོམ་གནང་མཛད་པས་བོད་ཀྱི་རིག་གནས་སྤྱི་དང་། བྱེ་
བྲག་རྩོམ་རིག་འཕེལ་རྒྱས་ལ་མཛད་རྗེས་རླབས་པོ་ཆེ་འཇོག་གནང་མཛད་ཡོད་
པ་ལགས་སོ། ། འོན་ཀྱང་སྲིད་ཕྱོགས་ནས་ས་སྐྱ་པ་དང་བྱང་བདག་གཉིས་མ་
མཐུན་པའི་སྐབས་སུ་ས་སྐྱའི་རྒྱབ་ཏུ་རིན་སྤུངས་ངག་དབང་འཇིགས་གྲགས་ཀྱི་
དམག་དཔུང་གཡས་རུ་བྱང་ པའི་ ཕྱོགས་ སུ་ བཏེགས་ཚེ་ངག་དབང་འཇིགས་
གྲགས་རང་ཡང་དམག་རྒྱབ་ཏུ་ཕེབས་པ་དེའི་ཚེ་སྐབས་དེར་བསམ་གྲུབ་རྩེའི་
རྫོང་དཔོན་ཞིང་ཤག་ཚེ་བརྟན་རྡོ་རྗེས་ངག་དབང་འཇིགས་གྲགས་ཀྱི་སྲས་པདྨ་
དཀར་པོ་བཀྲོངས་པ་སོགས་འབངས་གྱེན་ལྡོག་བྱས་པ་དེ་གླགས་མ་རྙེད་པའི་
212



ཁར་གཙང་རོང་ཕྱོགས་སུ་དམག་འཁྲུག་ལངས་པ་དང་། དེ་རྗེས་རིན་སྤུངས་
པས་རྒྱལ་རྩེ་བ་དང་། འབྲོང་རྩེ་བ། སྣར་ཐང་པ་སོགས་ལ་ཡང་དཔུང་འཇུག་
ཁ་ཡར་བྱས་ནའང་ཕ་རོལ་པོའི་ཕྱོགས་སུ་ཞིང་ཤག་པས་རྒྱབ་སྐྱོར་བྱས་པ་སོགས་
གཡུལ་འགྱེད་དེ་དག་ནང་རིན་སྤུངས་པར་ ཕམ་ཁ་གཅིག་རྗེས་གཉིས་མཐུད་
ཕོག་སྟེ་ངག་དབང་འཇིགས་གྲགས་ཀྱི་མངའ་ཐང་ཕལ་ཆེར་གཙང་པ་སྡེ་སྲིད་
ཅེས་པར་སོགས་རིན་སྤུངས་པས་དེ་སྔ་སྡེ་སྲིད་ཕག་མོ་གྲུ་པའི་སྲིད་དབང་མུག་
བཟོས་ལྟ་བུ་བྱས་ནས་བར་སྐབས་ཤིག་སྡེ་སྲིད་ཕག་མོ་གྲུ་པའི་མིང་མ་སྟོང་ཙམ་
ལས་དོན་དུ་རིན་སྤུངས་པས་བོད་དབུས་གཙང་ཡོངས་ལ་དབང་བསྒྱུར་པའི་
མཇུག་ཀྱང་དུས་མཚམས་འདི་ནས་བསྒྲིལ་བར་བྱས་སོ། །
གཉིས། གཙང་པ་སྡེ་སྲིད་ཀྱི་བྱུང་ཚུལ་སྐོར་
མདོ་ཙམ་བཤད་པ།
དེ་ཡང་བོད་ཀྱི་ལོ་རྒྱུས་རིང་མོའི་དབུས་སུ་དུས་རབས་བཅོ་ལྔ་པའི་ནང་
ཙམ་དུ་གཙང་པ་སྡེ་སྲིད་ཅེས་འབོད་པ་དེ་ནི་སྡེ་བ་རིན་སྤུངས་པའི་སྲིད་དབང་
མགོ་རྟིང༌སློག་ སྟེ་ བོད་དབུས་ གཙང་ཡོངས་སུ་ བར་སྐབས་ཤིག་ སྲིད་ དབང་
འཛིན་མཁན་གྱི་སྡེ་སྲིད་ཅིག་ཡིན་ཞིང་། དེའི་གདུང་རབས་ནི་སྤྲེལ་སེར་གཏམ་
རྒྱུད་ཅེས་པར་གསལ་བ་ལྟར་ན། ཐོག་མར་བཙན་པོ་ཁྲི་སྲོང་ལྡེ་བཙན་གྱི་སྐུ་
དུས་སུ་རྡོ་རྗེ་ཐེག་པ་ལ་གྲུབ་པ་ཐོབ་པའི་སྐྱེས་ཆེན་དམ་པ་མང་དུ་བྱོན་པའི་ནང་
དུ་གཉགས་ངྷ་ན་ཀུ་མ་ར་ལས་རིམ་བཞིན་མི་རབས་དུ་མ་བརྒྱུད་དེ་གཙང་པ་སྡེ་
སྲིད་ཀྱི་སྲོལ་གཏོད་མེས་པོ་ཞིང་ཤག་པ་ཚེ་བརྟན་རྡོ་རྗེ་ཞེས་བྱ་བ་རིན་སྤུངས་
པའི་གཉེན་ཚན་དུ་ གཏོགས་ པ་ ཞིག་ བྱུང་ བ་དེས་ རིན་ སྤུངས་ པ་དང་། སྣེ་
གདོང་པ་གཉིས་ཀའི་ཞབས་འབྲིང་རྐང་པ་ཉིས་འཛུགས་བྱེད་པ་ལ་སྲས་དགུ་
213



ཙམ་བྱུང་བའི་ནང་གི་གྲགས་ཆེ་ཤོས་ནི་ཀརྨ་མཐུ་སྟོབས་རྣམ་རྒྱལ་དང་། ཀུན་
སྤངས་ལྷ་དབང་རྗེ། ཀརྨ་བསྟན་སྲུང་དབང་པོ་བཅས་གསུམ་ཡིན། ཞིང་ཤག་
ཚེ་བསྟན་རྡོ་རྗེས་རིན་སྤུངས་ངག་དབང་རྣམ་རྒྱལ་གྱི་སྐུ་དུས་སུ་རིན་སྤུངས་པའི་
ཆིབས་དཔོན་གྱི་བྱ་བ་དང༌། དེ་ནས་རིམ་པས་ཤངས་དང་མྱང་སྨད་ཁུལ་གྱི་
ཁྲལ་སྡུད་པ་ལོ་མང་བྱས། དེས་ན་གོང་སྨོས་ལྟར་ན་ཞིང་ཤག་པའི་རིགས་རུས་
གཉགས་ཡིན་པས་ངོས་འཛིན་བྱས་ཆོག་ལ། ཡང་ཞིང་ཤག་པ་ཞེས་འབོད་དོན་
ནི་ཁོང་ལ་ཐོག་མར་འཚོ་རྟེན་ཞིང་གཅིག་དང་སྡོད་ཡུལ་ཤག་གཅིག་མ་གཏོགས་
མེད་པས་དེ་ལྟར་མིང་དུ་གྲགས་ཞེས་བཤད་ལ། ཁོང་གཙང་ཁུལ་གྱི་མི་ཡིན་
པས་གཙང་པ་རྒྱལ་པོའམ་རྒྱ་སྐད་དུ་གཙང་པ་ཧན་ཞེས་ཀྱང་ཐོགས་པར་གྲགས་
སོ། ། དེ་རྗེས་རབ་བྱུང་བརྒྱད་པའི་ས་སྤྲེལ་ལོར་སྡེ་བ་རིན་སྤུངས་པས་གཞིས་ཀ་
བསམ་གྲུབ་རྩེའི་རྫོང་དཔོན་དུ་བསྐོ་གཞག་བྱས་ཤིང་ཁོང་ནི་སྙིང་སྟོབས་རབ་ཏུ་
ཆེ་ལ་བྱ་བ་གང་སྒྲུབ་ཐད་འཇོན་ཐང་ཡོད་པ་ཞིག་ཡིན་སྟབས་རིམ་གྱིས་རང་གི་
མངའ་ཁུངས་སྟོབས་འབྱོར་དང་དབང་ཤུགས་ཇེ་ཆེར་སོང་སྟེ་རིན་སྤུངས་ངག་
དབང་འཇིགས་ གྲགས་ ཀྱི་ དུས་ སླེབས་ སྐབས་ རིན་ སྤུངས་ པའི་ ཁ་ གཏད་ དུ་
ལངས་ནས། རིན་སྤུངས་པའི་སྲས་པདྨ་དཀར་པོ་བཀྲོངས་ཏེ་རིན་སྤུངས་དམེ་
ཁྲག་གི་ལོ་ཞེས་པ་བྱུང་ཞིང་ངག་དབང་འཇིགས་གྲགས་ཀྱིས་འཁོན་ལན་སློག་
རྩིས་གནང་བ་ལམ་དུ་མ་སོང་བར་ཞིང་ཤག་པ་ཚེ་བརྟན་རྡོ་རྗེས་ཚུར་རྒོལ་གྱེན་
ལོག་བྱས་ཏེ་རིན་སྤུངས་པའི་སྲིད་དབང་འོག་ཏུ་མ་འདུས་ཤིང་། ལྷག་པར་
དེའི་རྗེས་ཤངས་དོན་རབ་པའི་ས་སྡེའི་སྐོར་རིན་སྤུངས་པ་དང་། ཞིང་ཤག་པ་
གཉིས་བར་དྲག་དཔུང་གི་སྦྱོར་བ་བརྩམས་ཚེ་འབྲུག་པ་ཀུན་མཁྱེན་པདྨ་དཀར་
པོས་བར་འདུམ་མཛད་ནའང་དོན་རབ་པའི་སྲོག་ལ་ཉེན་ཁ་མ་བྱུང་ཙམ་ལས་ས་
མི་དབང་རིས་ཐམས་ཅད་ཞིང་ཤག་པར་རྩིས་སྤྲོད་གནང་དགོས་བྱུང་ཡོད། དེ་
214



རྗེས་རབ་བྱུང་བརྒྱད་པའི་ཤིང་གླང་ལོར་ཞིང་ཤག་པ་རང་གིས་དམག་སྣེ་ཁྲིད་དེ་
པ་རྣམ་ལྷུན་གྲུབ་སྐོར་བ་དང༌། རྫོང་གསར་ཕག་རི་བཅས་བླངས་པ་མ་ཟད།
དེའི་ཕྱི་ལོར་གཙང་རིན་གཉིས་མྱང་སྟོད་སྨད་དུ་དམག་འཁྲུག་ལངས་པས་སླར་
ཡང་འབྲུག་པ་ཀུན་མཁྱེན་གྱིས་བར་གསེས་གནང་ཐོག པ་རྣམ་ཞེས་པའི་ཡུལ་
ཡོངས་རྫོགས་ཞིང་ཤག་པར་སྤྲད་པས་གཟོད་འགྲིག་ཙམ་བྱུང་བ་བཅས་སྐབས་
དེར་ཡང་ཞིང་ཤག་པ་ལ་རྒྱལ་ཁ་ཐོབ། དེའི་ཚེ་བྱང་བདག་ནམ་མཁའ་རིན་
ཆེན་གྱི་སྲས་ བྱང་ བདག་ ནམ་ མཁའ་ རྒྱལ་ མཚན་དང་ རིག་འཛིན་བཀྲ་ཤིས་
སྟོབས་རྒྱལ་སྐུ་མཆེད་བགྲེས་གཞོན་གཉིས་ནང་མ་འཆམ་པའི་བར་དུ་ཞིང་ཤག་
པ་ཞུགས་ནས། དོན་སྙིང་སྲས་བགྲེས་པ་ནམ་མཁའ་རྒྱལ་མཚན་གྱི་ཕྱོགས་སུ་
ལངས་ནས་སྲས་གཞོན་པ་རིན་འཛིན་བཀྲ་ཤིས་སྟོབས་རྒྱལ་རང་གི་སྒེར་གཞིས་
སུ་བཞུགས་མི་ཆོག་པ་བྱས་ཐོག འཕྱ་སྨོད་དང་བཅས་དབུས་ཕྱོགས་སུ་རྒྱང་
འབུད་བཏང་བ་ལ་རིག་འཛིན་བཀྲ་ཤིས་སྟོབས་རྒྱལ་གྱིས་འཕྱོང་རྒྱས་ནས་དྲག་
པོའི་མངོན་སྤྱོད་ཀྱི་ལས་སྦྱོར་མཛད་པས་ཞིང་ཤག་པ་ཚེ་བརྟན་རྡོ་རྗེ་ལ་གཟའ་
ནད་ཕོག་སྟེ་གྲོངས་པར་བཤད་ལ། གང་ལྟར་སྐབས་དེར་ཞིང་ཤག་པས་བྱང་
བདག་པ་ནང་མ་མཐུན་པའི་གོ་སྐབས་དང་བསྟུན་ནས་ལ་སྟོད་ལྷོ་བྱང་གི་མངའ་
ཁོངས་རྣམས་རང་གི་དབང་རིས་སུ་ བསྡུས་ མ་ ཐག་ གྲོངས་སོང་བ་ཡིན་ངེས་
སོ། ། དེ་ནས་ཞིང་ཤག་པའི་སྲས་ཀུན་སྤངས་ལྷ་དབང་རྡོ་རྗེས་བསམ་གྲུབ་རྩེར་
བཞུགས་ཏེ་སྲིད་ཀྱི་བྱ་བ་བྱས་ཤིང་། ཀརྨ་བསྟན་སྲུང་དབང་པོ་པ་རྣམ་ནོར་བུ་
ཁྱུང་རྩེར་བཞུགས་ནས་གཙང་ཕྱོགས་ཕལ་ཆེར་དབང་འོག་ཏུ་བསྡུས་ཏེ་ཕ་ཤུལ་
བུ་འཛིན་ལྟ་བུར་གཙང་གི་སྡེ་སྲིད་ཀྱི་འགན་བཞེས་བྱས་སོ། ། དེ་ནས་བོད་ཀྱི་
ལོ་རྒྱུས་སྟེང་བྱི་གླང་སྡེ་གཟར་ཞེས་རབ་བྱུང་བརྒྱད་པའི་ཆུ་བྱི་ལོ་ནས་ཆུ་གླང་ལོ་
སྟེ་སྔ་གཞུག་ལོ་གཉིས་རིང་ལ་གཙང་པ་ཕུན་ཚོགས་རྣམ་རྒྱལ་གྱིས་དཔུང་གི་སྦྱོར་
215



བར་བརྟེན་ནས་དབུས་ཕྱོགས་འཕན་པོ་དང་གཞིས་ཀ་སྣེའུ་སོགས་བླངས་ཏེ་
གཙང་པས་དབུས་གཙང་ཡོངས་སུ་ རང་ལ་འགྲན་ཟླ་ནུས་པའི་སྟོབས་ཤུགས་
རྨང་མེད་བཟོས་ཏེ་ཕག་གྲུ་དང་རིན་སྤུངས་བཅས་ཀྱི་སྲིད་དབང་རྩ་གཏོར་བྱས་
ཐོག་གཙང་པ་རང་ཉིད་ཀྱིས་བོད་ཁམས་ཀུན་ལ་དབང་བསྒྱུར་བྱས་པའི་བཀའ་
ལུང་བསྒྲགས། ལོ་འདི་ནས་བཟུང་གཙང་པ་སྡེ་སྲིད་ཀྱིས་ཐོག་མར་བོད་དབུས་
གཙང་ཡོངས་ལ་མངའ་བསྒྱུར་བ་ཡིན་པས་ལོ་རྒྱུས་མཁན་པོ་དག་གིས་ས་རྟ་ནི་
གཙང་པ་སྡེ་སྲིད་ཀྱི་སྲིད་ལོ་དང་པོར་བགྲང་ཞིང་གཙང་པ་ཕུན་ཚོགས་རྣམ་རྒྱལ་
ཁོང་ཡང་གཙང་པའི་སྡེ་སྲིད་ཐོག་མར་འཇོག་གོ། སྡེ་སྲིད་འདི་ཉིད་ཀྱིས་གཙང་
པ་སྡེ་སྲིད་ཀྱི་གོ་ས་ལོ་གཉིས་ཙམ་འཛིན་རྗེས་དབུས་ཕྱོགས་སུ་དཔུང་འདྲེན་པའི་
སྒང་ལ་ཟངས་ཡུལ་མོན་གདོང་བྱ་བའི་དམག་སྒར་དུ་འབྲུམ་ནད་ཀྱིས་ གྲོངས་
ཤིང་། དེའི་དུས་སུ་ཟིང་འཁྲུག་རབ་ཏུ་ཆེ་བའི་དབང་གིས་བློན་ཆེན་རྣམས་
ཀྱིས་རེ་ཞིག་གསང་བ་བྱས་ལ་ཕྱི་ལོར་གསང་བ་བརྟོལ་བ་དང་བསྟུན་སྲས་ཀརྨ་
བསྟན་སྐྱོང་དབང་པོ་དགུང་ལོ་བཅུ་བདུན་པ་རབ་བྱུང་བརྒྱད་པའི་ལྕགས་བྱ་
ལོར་དེ་ཉིད་གཙང་པའི་སྡེ་སྲིད་གཉིས་པའི་ཁྲིར་མངའ་གསོལ་ནས་སྲིད་དབང་
བསྐྱངས། སྡེ་སྲིད་ཀརྨ་བསྟན་སྐྱོང་དབང་པོ་འདི་ཉིད་དགུང་ལོ་བཅུ་བདུན་
ཙམ་ལས་མ་ཡིན་ཀྱང་དཔའ་མཛངས་བློ་གྲོས་དང་ལྡན་པའི་བློན་ཆེན་སྒང་ཟུག་
རྣམ་གཉིས་དང་མགྲོན་གཉེར་བོན་གོང་བ་སོགས་དྲུང་འཁོར་ཆེ་ཧྲག་མང་པའི་
མཐུས་རླུང་རྟ་ཡང་འགྲོ་ལྟ་བུར་ནང་གི་གྲོས་མཐུན་དང་ཕྱིའི་ཇུས་བརྟན་བཟང་
པོ་ཡོད་པས་གཙང་པའི་ཆབ་སྲིད་ལ་གཡོ་འགུལ་ཆེར་མ་བྱུང་བ་རིམ་བཞིན་ལོ་
ངོ་ཉི་ཤུ་རྩ་གཉིས་ཙམ་ལ་བོད་དབུས་གཙང་ཡོངས་རྫོགས་ལ་དབང་མཛད་པའི་
མཐར་སོག་པོ་གུ་ཤྲི་ཧན་གྱིས་བཀྲོངས་ཞེས་བཤད་ལ། དེའི་དུས་སུ་གཙང་པ་
སྡེ་སྲིད་ཀྱི་ཆབ་སྲིད་ལྟེ་གནས་གཙོ་བོ་གཞིས་ཀ་བསམ་གྲུབ་རྩེར་བཙུགས་ཐོག་
216



དབུས་གཙང་ཁུལ་གྱི་གནད་འགག་ཆེ་བའི་རྫོང་ཆེན་བཅུ་གསུམ་ཙམ་བཟུང་བ་
མ་གཏོགས། དེ་མིན་གྱི་རྫོང་ཕྲན་ས་བཙན་ཡོད་རིགས་རྣམས་རྗེས་སུ་དུས་ཟིང་
ལང་གཞིའི་ཆ་རྐྱེན་དུ་གྱུར་དོགས་ཀྱིས་ཤུལ་མེད་བཟོས་ པའི་ ཤིང་ཆ་རྣམས་
དགོན་སྡེ་དང༌། གྲུ་ཟམ་གྱི་རྒྱུ་ཆར་གཏོང་བར་གྲགས། གཙང་པ་སྡེ་སྲིད་འདི་
ཉིད་ཀྱིས་སྲིད་སྐྱོང་བའི་རིང་གཙང་བཀྲ་ཤིས་ལྷུན་པོ་དང༌། གཞིས་རྩེ་གྲོང་
ཁྱེར་གྱི་བར་དེར་གཙང་ཆོས་སྡེ་ཆེན་མོ་གསར་རྒྱག་མཛད་པ་དང་ཐུག་པས་མི་
དམངས་ཀྱིས་ཀུན་སློང་ངན་པས་དགོན་པ་བཏབ་ཅེས་གླེང་བརྗོད་དང༌། འུ་
ལག་རྣམས་ཀྱིས་བཀྲ་ཤིས་ལྷུན་པོ་རྒྱབ་རི་ནས་རྡོ་བཙལ་བས་རྦབ་འདྲིལ་བའི་
སྤྱིལ་བུ་འདྲ་ལ་གནོད་པ་བྱུང་བ་སོགས་པཎ་ཆེན་རིན་པོ་ཆེ་ཐུགས་བཟོས་མི་
བདེ་བ་དང་། བླ་བྲང་གི་ཕྱག་ཕྱི་དང་ ཐོས་བསམ་གླིང་སློབ་དཔོན་གྱི་བརྗོད་
རིགས་དུ་མ་རྣ་བར་བཏབ་པས་མི་སྣ་ཚོས་མཚོ་ཁར་སླེབས་ཐོག་མཐོང་ཐོས་རྒྱལ་
པོས་ཞུར་ཞེས་རྒྱལ་རབས་ ཤེལ་དཀར་མེ་ལོང་ནང་གུ་ཤིའི་དམག་དཔུང་བོད་
བསྐྱོད་ཀྱིས་གཙང་པ་གཏོར་བའི་རྒྱུ་རྐྱེན་དུ་གསུང་འདུག་ཅིང༌། ཡང་ཟེར་སྒྲོས་
གཞན་ཞིག་ལ་དགོན་པ་གསར་རྒྱག་གིས་རི་བོའི་ལྡེབས་སུ་སྤེའུ་མཐོན་པོ་ཞིག་
བརྩིགས་པའི་ངོས་ལ་བཀྲ་ཤིས་ཟིལ་གནོན་ཞེས་བྱ་བ་བཀོད་པར་ གྲགས་པ་
བཅས་གང་ལྟར་ཀརྨ་བསྟན་སྐྱོང་དབང་པོས་བཏབ་པའི་དགོན་པ་དེ་ཉིད་རྗེས་
སུ་སོག་པོས་ གཏོར་ནས་མེད་ཀྱང་བློན་གྱི་དགོན་གནས་དེའི་ ཤུལ་དུ་དགོན་
གསར་ཞེས་པའི་གྲོང་ཚོ་ཆུང་ཆུང་ཞིག་གནས་པ་དང་གྲོང་ཚོ་དེར་གྲོང་ཚོ་གཞན་
དང་མི་འདྲ་བའི་སྒོ་དང་སྒེའུ་ཁུང་ལ་རུ་མེ་སྒྲིག་མི་ཆོག་པ་དང༌། ཁང་པར་
དཀར་རྩི་བྱུགས་མི་ཆོག་པ་སོགས་ཀྱི་འཆིང་རྒྱ་འདྲ་ཡང་ཡོད་པར་གྲགས་སོ། །
དེ་ལྟར་གཙང་པ་སྡེ་སྲིད་ཀྱིས་བོད་དབུས་གཙང་ལ་དབང་སྒྱུར་ཐུབ་ཅིང་ཡུན་
རིང་གནས་མ་ཐུབ་པའི་རྒྱུ་མཚན་ནི། གོང་སྨོས་སྟོབས་ཤུགས་ཐོག་ནས་ཕག་གྲུ་
217



སྡེ་སྲིད་ཀྱི་སྲིད་དབང་མིང་ཙམ་དུ་གྱུར་ཏེ་རིན་སྤུངས་པས་བོད་དབུས་གཙང་ལ་
རིམ་པས་དབང་སྒྱུར་བྱས་ནས་རྒྱུན་རིང་ཙམ་སོང་བ་དང་། རིན་སྤུངས་པས་
སྲིད་དབང་སྐྱོང་སྟངས་ཀྱང་མི་ཚོའི་བློ་ལ་བབས་ཤིང་ལྷིང་ཆགས་པོ་ཞིག་བྱུང་
མེད་པ་མ་ཟད། ལྷག་པར་རིན་སྤུངས་ངག་དབང་འཇིགས་གྲགས་ནི་རྒྱལ་པོ་
པཎྜི་ཏའི་སྤྱོད་ཚུལ་ལྷུར་བཞེས་ རིག་གནས་གསན་བསམ་དང་གཞན་ལ་སྤེལ་
བའི་བྱ་བ་ཁོ་ནར་ཐུགས་ཞེན་ པའི་ སྟབས་ཀྱིས་སྲིད་ ཕྱོགས་ ཀྱི་བྱ་བ་དག་ལ་
མཐོང་ཆེན་མ་འཛིན་པ་དེ་ཞིང་ཤག་པ་ཚེ་བརྟན་རྡོ་རྗེ་རྒྱུད་པ་དང་བཅས་པས་
ལྐོག་ནས་རང་གི་སྲིད་འབྱོར་འཕེལ་རྒྱས་གཏོང་བར་ཕན་ཡོད་ཀྱི་ཆ་རྐྱེན་ཐོབ་པ་
དང༌། ལྷག་པར་དེ་བས་གལ་ཆེ་བ་ཞིག་ནི་ཆབ་སྲིད་ཐོག་ཀརྨ་པ་དེ་བཞིན་
གཤེགས་པའི་སྐབས་ཏཱ་མིང་གོང་མ་ཅིང་ཐད་ནས། རྒྱ་བོད་ས་ཁད་འགྱངས་
པས་བོད་ཀྱི་ལྷ་མིའི་དཔོན་ཇི་འོས་ཀརྨ་པ་ནས་བསྐོ་གཞག་གནང་ཆོག་པའི་ལུང་
ཐོབ་པ་བཞིན་ཀརྨ་པ་ཆོས་དབྱིངས་རྡོ་རྗེས་གཙང་པ་ཕུན་ཚོགས་རྣམ་རྒྱལ་ལ་
དབུས་གཙང་བདག་པོའི་ལུང་གནང་སྟེ་ཤེལ་ཐམ་དམར་ནག སྐྱ་དར་རྒྱ་གླིང་
སོགས་ཆེ་བ་མཚོན་པའི་རྟགས་ཅན་དང་བཅས་དབུས་གཙང་གི་བདག་པོར་
ཤེས་སུ་བཅུག་པ་དང་། ཀརྨ་བསྟན་སྐྱོང་དབང་པོར་ཡང་དེ་ལྟ་བུའི་ལུང་ཐོབ་
པར་བརྟེན་དུས་སྐབས་དེའི་ཚེ་ཆབ་སྲིད་ཐོག་ནས་གཙང་པས་སྲིད་དབང་སྐྱོང་
ལུགས་ཐད་ཀྱང་ཅུང་ཆ་ཚང་བའི་ཐབས་ཤེས་སྤྱད་ཡོད་པ་སྟེ། ཁྲིམས་ལུགས་
ཐོག་སྔར་ཕག་གྲུ་པ་དང༌། ཚལ་པ་སྡེ་སྲིད་སོགས་ཀྱི་ཁྲིམས་ཡིག་ཞལ་ལྕེ་བཅོ་
ལྔའི་ཐོག་ཀླ་ཀློ་མཐའ་འཁོབ་ཀྱི་ཞལ་ལྕེ་བསྣན་པས་བཅུ་དྲུག་གཏན་ལ་ཕབ་པ་
དང༌། འབྲུ་རིགས་གཤོར་འཇལ་གྱི་ཚད་གཞི་བར་སྐབས་གཅིག་གྱུར་མེད་པ་དེ་
གཏན་ཚིགས་ ཁ་ རུ་ ཟེར་ བའི་ མཁར་ འབོའི་ ཚད་ གཞི་ གཅིག་ གྱུར་ བཟོས་པ།
གཞན་ཡང་གཙང་པའི་མཛད་ཆེན་གཙོ་བོ་ཐད་སངས་རྒྱས་བསྟན་པའི་ཆེ་བ་
218



འདེགས་པའི་ ཕྱིར་ སྡེ་སྲིད་ ཀྱིས་ སེར་ མོ་ བའི་ ཕྱག་ འཚལ་ མི་ བཞེས་ པ་དང༌།
གྲུབ་མཐའ་རིས་མེད་ཀྱི་དགེ་འདུན་རྣམས་གཞིས་ཀ་བསམ་གྲུབ་རྩེར་གདན་
དྲངས་ནས་ ལོ་ རེར་ སེར་ ཚོགས་ ཐེངས་ གསུམ་ རེ་ འཚོགས་ པར་ འདོད་ རྒུའི་
ལོངས་སྤྱོད་ བཅས་ བསྙེན་ བཀུར་ ཕུན་ སུམ་ ཚོགས་ པ་ ཞུ་ བ་ དང༌། མངའ་
འབངས་ཀྱི་འཚོ་ཚིས་ཆེད་ཁྲིམས་སྲོལ་གའུ་ལི་ཆེན་མོ་བསྒྲིགས་ཏེ་ཆབ་འབངས་
བདེ་བར་འཁོད་ཅིང་འཚོ་བ་སྐྱིད་ཐུབ་པའི་ཐབས་ལམ་ལག་བསྟར་བྱེད་པ་དང་།
མངའ་འབངས་དབུགས་ངལ་གསོ་བའི་ཕྱིར་བརྒྱ་ཚོ་ཁག་ལོ་རེས་བསྐོར་གྱིས་
རྐང་འགྲོ་ལག་འདོན་གྱི་ཁྲལ་རིགས་སྒྲུབ་རྒྱུགས་མ་དགོས་པའི་དར་རྒན་གྱི་ལུང་
བཏང་སྟེ་ཁྲལ་འུལ་ཡང་བཟོས་གཏོང་བ། ཆོ་འཕྲུལ་དུས་ཆེན་ནས་ཟླ་བཅུ་པ་
བར་རི་དྭགས་རྔོན་རྒྱག་བྱེད་མི་ཆོག་པའི་རི་རྒྱ་ཀླུང་རྒྱ་སྡོམ་པ། ས་ཐག་རིང་པོ་
ནས་ལྷ་སར་ཇོ་ཤཱཀ་རྣམ་གཉིས་ཀྱིས་མཚོན་པའི་གནས་རྟེན་མཇལ་དུ་ཡོང་མི་
བཟང་འགྲུལ་པ་རྣམས་ཀྱི་མི་ཁལ་ལ་སྲུང་སྐྱོབ་དང་མཐུན་རྐྱེན་སྦྱོར་བ། རྫོང་
གཞིས་ཁག་ནས་ གསོ་ ཆས་ སྦྱིན་ པ་ དང༌། ཁོང་ཚོར་ གནོད་ འཚེ་ མི་ ཆོག་ པ་
བྱམས་བརྩེས་སྐྱོང་དགོས་པ་བཅས་ཡིག་ལམ་དུ་གཏན་འབེབས་གསལ་བོར་
བྱས་ཏེ་ཆོས་སྲིད་ཀྱི་བྱ་བ་སྐྱོང་ཡོད་པ་བཅས་སོ། ། འོན་ཀྱང་ཕྱོགས་གཞན་ཞིག་
ནས་བཤད་ན། ཀརྨ་བཀའ་རྒྱུད་དང༌། དགེ་ལུགས་པའི་གྲུབ་མཐའི་བར་རིམ་
བཞིན་འགལ་བ་རྣོ་ངར་ཅན་ཞིག་ཡོད་པ་དེའི་ཁྲོད་དུ་གཙང་པ་ཕུན་ཚོགས་རྣམ་
རྒྱལ་གྱིས་མཐའ་གཅིག་ཏུ་ཀརྨ་བཀའ་རྒྱུད་པའི་ཕྱོགས་སུ་ལངས་ཏེ་དགེ་ལུགས་
པའི་དགོན་སྡེ་དང་སྦྱིན་བདག་ཡོངས་ལ་གནོད་འཚེ་རབ་དང་རིམ་པ་བགྱིས་
པས་མི་རིགས་ནང་ཁུལ་གྱི་འགལ་བ་ཛ་དྲག་ཅན་དུ་གྱུར་ཡོད་ཐོག སྲས་བསྟན་
སྐྱོང་དབང་པོས་ཀྱང་ཕ་ཤུལ་བུས་འཛིན་མུ་མཐུད་བྱས་ནས་བཀའ་རྙིང་དང་ཇོ་
ནང་བཅས་ཀྱི་ཆོས་ལུགས་གྲུབ་མཐའི་རྒྱབ་རྟེན་བྱས་ཏེ་གསར་དར་བྱུང་བའི་
219



དགེ་ལུགས་པའི་གདན་ས་གཙང་བཀྲ་ཤིས་ ལྷུན་པོ་དང་། སེ་འབྲས་དགའ་
གསུམ་ལ་ཡང་ཡང་གཙེར་ཐོག རྒྱལ་བ་སྐུ་ཕྲེང་བཞི་པའི་ཡང་སྤྲུལ་བཙལ་མི་
ཆོག་པ་དང༌། གཙང་ཁུལ་གྱི་དགེ་ལུགས་པའི་དགོན་ སྡེ་མང་པོ་བཙན་ཤེད་
ཀྱིས་གྲུབ་མཐའ་བསྒྱུར་བ་སོགས་བྱས་པ་མ་ཟད། རྒྱལ་དབང་ལྔ་པ་ཆེན་པོའི་
ཡབ་ཧོར་བདུད་འདུལ་རབ་བརྟན་ཞུ་བ་བཙོན་དུ་བཟུང་ནས་བཙོན་ཞབས་སུ་
འདས་པ་དང་། དགེ་ལུགས་པའི་སྦྱིན་བདག་སྐྱིད་ཤོད་སྟག་རྩེ་སྡེ་པ་ཡབ་སྲས་
དབུས་སུ་བཞུགས་མ་བཅུག་པར་ཧོར་སོག་གི་ཡུལ་དུ་བྱོལ་ཕེབས་གནང་དགོས་
པ་དང་། ལྷག་པར་མཚོ་སྔོན་ཕྱོགས་ཀྱི་དགེ་ལུགས་པའི་བསྟན་པ་ལ་མི་གུས་
པའི་སོག་པོའི་དཔོན་ཁག་ཆོག་ཐུ་དང་ལིན་ཏན་གཉིས་ལ་ངོ་བཅོལ་དང་བོན་
ཆོས་དར་བའི་ཁམས་བེ་རི་རྒྱལ་པོ་དོན་ཡོད་རྡོ་རྗེ་བཅས་དང་མཉམ་འབྲེལ་བྱས་
པས་ཐོག་མར་མདོ་ཁམས་ཕྱོགས་ཀྱི་དགེ་ལུགས་པའི་དགོན་སྡེ་དང་སེར་བཙུན་
མང་པོ་བཅོམ་ཞིང་དགེ་ལུགས་པའི་གྲུབ་མཐའི་མིང་མེད་བཟོ་རྒྱུའི་གླེང་འཕྲོས་
ལ་བརྟེན་སྡེ་བ་བསོད་ནམས་ཆོས་འཕེལ་དང་སྡེ་བ་སྟག་རྩེ་པ་ཡབ་སྲས་བཀའ་
གྲོས་ཀྱིས་སོག་པོ་ཨོ་རོད་ཚོ་བཞིའི་དཔོན་པོ་གུ་ཤྲི་ཧན་ལ་སྐྱབས་བཅོལ་བར་
བརྟེན། སོག་ པོའི་ དཔུང་ དམག་འཕོན་ཆེ་ བ་ མདོ་ ཁམས་ རྒྱུད་ བོད་དབུས་
གཙང་འོངས་ནས་གཙང་པ་སྡེ་སྲིད་ཀྱི་སྟོབས་ཤུགས་རྨེག་མེད་བཟོས་ཐོག་རབ་
བྱུང་བཅུ་གཅིག་པའི་ཆུ་རྟ་ལོར་གུ་ཤི་ཧན་གྱིས་ཏཱ་ལའི་བླ་མ་སྐུ་ཕྲེང་ལྔ་པ་གཞིས་
ཀ་རྩེར་ གདན་ དྲངས་ ཏེ་ བོད་ ས་ གནས་ ཀྱི་ སྲིད་ དབང་ ཡོངས་ རྫོགས་ དང༌།
གཙང་པ་རྒྱལ་པོའི་ཕོ་བྲང་གཞིས་ཀ་རྩེ་ནས་བླངས་པའི་རྒྱུ་ནོར་རིན་ཐང་ཅན་
མང་པོ་ཕུལ་ཏེ་དགའ་ལྡན་ཕོ་བྲང་པའི་སྲིད་དབང་དངོས་སུ་བཙུགས་ནས་སྡེ་
སྲིད་གཙང་པའི་སྲིད་དབང་མཇུག་བསྒྲིལ་བ་དང༌། གཙང་པ་ཀརྨ་བསྟན་སྐྱོང་
དབང་པོའི་སྲོག་ལ་ཉེན་ཁ་མི་འབྱུང་ཆེད་ས་སྐྱ་ཞབས་དྲུང་དང་། པཎ་ཆེན་སྐུ་
220



ཕྲེང་བཞི་པས་གུ་ཤྲི་རྒྱལ་པོ་ཆེད་མཇལ་གྱི་ཞུས་ངོར་མཐར་སྡེ་སྲིད་ཀརྨ་བསྟན་
སྐྱོང་དབང་པོ་དང་། མགྲོན་གཉེར་བོན་གོང་པ། སྒང་ཟུག་པ་ སོགས་ སོག་
པོའི་དམག་གིས་བསྐོར་ནས་སྣེའུ་རྫོང་དུ་བརྫངས་ཏེ་དེར་བཙོན་འཇུག་དོ་དམ་
ལས་ཚེ་སྲོག་ལ་འཚེ་བ་མེད་པར་གནས་ཀྱང་། དེ་རྗེས་ཀརྨ་ཡབ་སྲས་སོགས་
གཙང་པའི་ཁོངས་གཏོགས་སེར་སྐྱ་མང་པོས་དབུས་གཙང་ ཀོང་ གསུམ་ནས་
དུས་ཟིང་བསླངས་པས་གུ་ཤི་ཧན་གྱིས་དུག་རྩ་བོང་ནག་སྡེ་པ་གཙང་པ་དང་།
བློན་པོ་སྣེའུར་ཡོད་པ་འགའ་རྐྱེན་ལམ་དུ་གཏོང་དགོས་པའི་བཀའ་བཏང་བས་
མཐར་གཙང་ཆུར་སྐྱུར་ཏེ་ལྔ་ལམ་དུ་དྲངས་ནས་སྡེ་སྲིད་གཙང་པ་བྱ་བ་དེ་བོད་
ཀྱི་ཆོས་སྲིད་གཉིས་ཀྱི་དབང་བསྒྱུར་གར་སྟེགས་སྟེང་ནས་མིང་གི་ལྷག་མར་བྱས་
པའོ། །
221



དོན་ཚན་བརྒྱད་པ། སངས་རྒྱས་བསྟན་པ་
དར་ཞིང་གྲུབ་མཐའ་སོ་སོའི་བྱུང་ཚུལ་
སྐོར་མདོ་ཙམ་གླེང་བ།
གཅིག སངས་རྒྱས་བསྟན་པའི་སྲོལ་འབྱེད་པ་པོ་རྒྱལ་བ་
ཤཱཀྱ་ཐུབ་པའི་རྣམ་ཐར་མདོ་ཙམ་བརྗོད་པ།
དེ་ཡང་གངས་ཅན་འཛིན་མའི་དགའ་ཚལ་དུ་ལོ་གཅིག་ སྟོང་སྔོན་ནས་
དེང་གི་བར་དུ་དར་ཁྱབ་བྱུང་བའི་སངས་རྒྱས་ཆོས་ལུགས་ཀྱི་གྲུབ་མཐའ་དུ་མ་
མཆིས་རུང་སྟོན་པ་གཅིག་ལ་བསྟན་པ་གཉིས་མི་འབྱུང་ཞེས་གསུངས་པ་ལྟར་
གྲུབ་མཐའ་ དེ་ དག་ གི་ འབྱུང་ ཁུངས་ གཙོ་བོ་ ནི་ སྐྱབས་ གནས་ དཀོན་ མཆོག་
གསུམ་གྱི་ཆོས་ལུགས་འདི་ཉིད་ཐོག་མར་སྲོལ་སྟོན་པ་པོའི་ལོ་རྒྱུས་མདོ་ཙམ་ཤེས་
པ་ཧ་ཅང་གལ་ཆེ་བས་མདོ་ཙམ་ཞུ་སྟེ། ད་ལྟ་ནས་བརྩིས་པའི་ལོ་གཉིས་སྟོང་
དྲུག་བརྒྱ་ལྷག་ཙམ་གྱི་གོང་དུ་རྒྱ་གར་བྱང་ཕྱོགས་སུ་ཆུ་བོ་གངྒའི་ཉེ་འགྲམ་དུ་
ཤཱཀྱའི་རིགས་རྒྱུད་ལས་དབང་བསྒྱུར་མཛད་པའི་རྒྱལ་པོ་ཟས་གཙང་ཞུ་བ་ཞིག་
བྱུང་བ་དེས། བཙུན་མོ་ཆེ་བ་སྒྱུ་མ་ལྷ་མཛེས་དང་ཆུང་བ་སྐྱེ་དགུའི་བདག་མོ་
གཉིས་ཁབ་ཏུ་བཞེས་ཀྱང་། བཙུན་མོ་དེ་གཉིས་ལ་ཡུན་རིང་སྲས་མ་བྱུང་བར་
རྒྱལ་སྲིད་སྐྱོང་མཁན་སྲས་ངེས་པར་དུ་དགོས་པར་བརྟེན་རྒྱལ་པོ་ཟས་གཙང་
གིས་ཡར་དཀོན་མཆོག་ལ་མཆོད་པ་འབུལ་བ་དང་། མར་དབུལ་ཕོངས་ལ་སྦྱིན་
པ་བཏང་བས། དེའི་རྗེས་མཚན་མོ་ཞིག་ལ་བཙུན་མོ་ཆེ་བ་སྒྱུ་མ་ལྷ་མཛེས་ཀྱི་རྨི་
222



ལམ་དུ། གླང་པོ་ཆེའི་ཕྲུ་གུ་ཁ་དོག་ཐལ་དཀར་མཆེ་བ་དྲུག་ཡོད་པ་གཅིག་དང་།
བཀྲག་མདངས་ཆེ་བའི་སྐྲ་ཆེན་ཟུར་དྲུག་ཡོད་པ་ཞིག་རང་གིས་ལུས་ལ་ཐིམ་པར་
རྨིས། དེ་ནས་བཟུང་ཡུམ་སྒྱུ་མ་ལྷ་མཛེས་ལ་སྦྲུམ་མ་ལྡན་པར་གྱུར། དེ་རྗེས་
སྲས་འཁྲུངས་པའི་དུས་སུ་ཉེ་བ་ན། རང་གི་ཡབ་གཞིས་སུ་ཕེབས་པའི་ལམ་དུ་
ལུམ་བྷིའི་ལྡུམ་རའི་ནང་བཙུན་མོ་སྒྱུ་མ་ལྷ་མཛེས་ལ་སྲས་ཤིག་འཁྲུངས་སོ། །
སྲས་དེ་འཁྲུངས་མ་ཐག་ཕྱོགས་བཞིའི་ས་སྟེང་དུ་གོམ་པ་བདུན་རེ་སྤོས་པ་དང་།
གོམ་པ་རེ་ལ་མེ་ཏོག་རེ་སྐྱེས་པས། མི་ཚང་མ་ལ་ཡ་མཚན་ཆེན་པོ་སྐྱེས་སོ། ། དེ་
ནས་ཡབ་རྒྱལ་པོས་ད་ནི་བསམ་པའི་དོན་ཐམས་ཅད་གྲུབ་སོང་ཞེས་གསུངས་ཏེ་
མཚན་ཡང་གཞོན་ནུ་དོན་གྲུབ་ཅེས་བཏགས། དེ་ནས་ཉིན་བདུན་གྱི་རྗེས་ཕོ་
བྲང་དུ་གདན་དྲངས་ཏེ་བྲམ་ཟེ་མཚན་མཁན་ལ་བསྟན་པས་ཁྱིམ་དུ་བཞུགས་ན་
འཁོར་ལོ་བསྒྱུར་བའི་རྒྱལ་པོ་དང༌། རབ་ཏུ་བྱུང་ན་སངས་རྒྱས་འགྱུར་ཞེས་
ལུང་བསྟན། སྲས་འཁྲུངས་ནས་ཉི་མ་ཁ་ཤས་ཀྱི་རྗེས་སུ། ཡུམ་སྒྱུ་མ་ལྷ་མཛེས་
གྲོངས། བཙུན་མོ་ཆུང་བ་སྐྱེ་དགུའི་བདག་མོས་རང་གི་བུ་བཞིན་རྒྱལ་སྲས་དོན་
གྲུབ་གསོ་སྐྱོང་མཛད། རྒྱལ་སྲས་དོན་གྲུབ་ལ་ཆུང་ངུའི་དུས་ནས་བྱིས་པ་གཞན་
དང་མི་འདྲ་བའི་ཁྱད་ཆོས་མང་པོ་ཡོད། རྒྱལ་སྲས་ཀྱི་རྩེད་ཆས་དང༌། རྩེད་
གྲོགས་སོགས་ལ་དོ་སྣང་མི་གནང་བར་རྟག་ཏུ་སྒོམ་རྒྱག་ཚུལ་དང་། ཏིང་ངེ་
འཛིན་ལ་མཉམ་པར་བཞག་ཚུལ་སོགས་ཁོ་ན་མཛད་པས། དེར་ཡབ་རྒྱལ་པོ་
དང་བཙུན་མོ་གཉིས་ཐུགས་མི་བདེ་བ་བྱུང༌། རྒྱལ་སྲས་དེ་གཞོན་ནུའི་ན་ཚོད་
ལ་ཕེབས་པ་དང༌། ནགས་ཚལ་དུ་སྐྱོ་སངས་ལ་བྱོན་སྐབས་རང་གི་ཉེ་འགྲམ་
ནས་རི་དྭགས་དང་གཅན་གཟན་སོགས་ཕར་འགྲོ་ཚུར་འོང་བྱེད་པ་གཟིགས་
ཀྱང་གནོད་འཚེ་མི་མཛད་པ་མ་ཟད། ད་དུང་བྱམས་བརྩེ་ཆེན་པོས་རང་འདོད་
གང་དགར་འགྲོར་བཅུག་པ་སོགས་མི་རྣམས་ཀྱིས་དེར་ངོ་མཚར་བའི་ཁྱད་ཆོས་
223



དང་ཡོན་ཏན་མང་པོ་མཐོང་། ཡང་ཐེངས་གཅིག་རང་གི་ཆིབས་རྟ་ཐང་ཆད་
དེ་དབུགས་ཧལ་བ་གཟིགས་ཚེ་ཆིབས་རྟ་ལས་བབས་ཏེ་དེ་ལ་བྱམས་བརྩེ་ཆེན་
པོས་སྐྱོང་བར་མཛད་པ་ལས། གདུག་རྩུབ་དང་འཚེ་བ་ནམ་ཡང་མ་མཛད།
ཉིན་གཅིག་རང་གི་ཕུ་བོ་ལྷས་བྱིན་གྱིས་ངང་པ་ལ་མདའ་བརྒྱབས་ཏེ་ཕོ་བྲང་གི་
ལྡུམ་རའི་ནང་ལྷུང་བ་གཟིགས། གཞོན་ནུ་དོན་གྲུབ་ཀྱིས་ངང་པ་རྨས་པ་དེའི་
ལུས་ནས་མདའ་ཕྱིར་འཐེན་ཏེ་རྨ་རྣམས་ཆུས་འཁྲུས་པ་དང༌། བྱམས་བརྩེ་ཆེན་
པོས་རང་གི་པང་དུ་ཉལ་བར་མཛད། ལྷས་བྱིན་ཡོང་ནས་འདི་ནི་ངའི་ངང་པ་
ཡིན་པས་དེ་རང་ལ་སྤྲད་དགོས་ལབ་པར་ངང་པའི་བདག་པོ་ནི་ངང་པ་རང་
ཉིད་ཡིན་པ་ལས། དེ་ལ་གནོད་པ་བྱེད་མཁན་ནི་དེའི་བདག་པོ་ཡིན་མི་སྲིད།
ཅེས་གསུངས་ཏེ། ངང་པ་ལྷས་བྱིན་ལ་མ་གནང་བར་བརྩེ་བས་གསོ་སྐྱོང་མཛད་
དེ་རྨ་གསོས་པ་དང་ངང་པ་དེ་ནམ་མཁའ་ལ་གློད་ནས་རང་གི་ཁྱུ་དང་མཉམ་དུ་
འཕུར་སོང་ངོ༌། ། དེ་ནས་རྒྱལ་སྲས་དོན་གྲུབ་ལོ་དར་མ་ཆགས་པ་དང་། ཡབ་
རྒྱལ་པོ་ཟས་གཙང་གིས་གཞོན་ནུ་དོན་གྲུབ་ལ་བཙུན་མོ་འདམ་པའི་ཆེད་དུ་ཉེ་
འཁོར་གྱི་ རྒྱལ་ཁབ་རྣམས་ཀྱི་མཛེས་སྡུག་ལྡན་ པའི་རྒྱལ་པོའི་སྲས་མོ་རྣམས་
འཛོམས་པའི་དགའ་སྟོན་གྱི་སྟོན་མོ་རྒྱས་པར་བཤམས། དེའི་སར་རྒྱལ་སྲས་
དོན་གྲུབ་ཀྱིས་སྲས་མོ་གྲགས་འཛིན་མ་བཙུན་མོར་ཐོབ་ཆེད་ད་དུང་རྒྱལ་སྲས་
གཞན་རྣམས་དང་མདའ་རྩལ་འགྲན་པ་དང་རྟ་རྒྱུག་པ་སོགས་སྟོབས་ཀྱི་སྒྱུ་
རྩལ་ཚང་མ་ལས་ རྒྱལ་ བ་ བྱུང་ ཞིང་། རྒྱལ་སྲས་དོན་གྲུབ་ ཀྱིས་ གཞན་ གྱིས་
བཀུག་མ་ཐུབ་པའི་གཞུ་མོ་ཆེ་ཚུར་བཀུག་ཅིང་འཕེན་པས་མདས་ལྕགས་ཀྱི་སླ་ང་
བདུན་དང༌། སྡོང་པོ་བདུན་དུས་གཅིག་ལ་ཕུག་པར་མཛད་པ་སོགས་རྒྱལ་སྲས་
དོན་གྲུབ་ལ་འགྲན་ཐུབ་མཁན་གཞན་གང་ཡང་མ་བྱུང་བར་ཕོ་རྩལ་སྣ་དགུ་སྟེ།
ལུས་ཀྱི་རྩལ་ནི། འཐེབ་ཀྱི་གྱ་ནོམ་པ། རྐྱལ་གྱི་ཆུ་ཆེན་ཆོད་པ། ཡང་རྩལ་བྱ་
224
DD



ལ་འགྲན་ པ་ ལྟ་བུ་དང་། ངག་ གི་ རྩལ་ནི། ལོ་རྒྱུས་ཀྱི་དགེ་མཚན་ཐོན་ པ།
གཏམ་གྱི་ བཞད་ གད་ ཐོན་ པ། གཤགས་ ཀྱིས་ ཕ་ རོལ་ནོན་ པ་ བཅས་ དང་།
ཡིད་ཀྱི་རྩལ་ནི། མཛངས་ལ་བློ་འགྱུ་བ། དཔའ་ལ་བསྲན་ཚུགས་པ། ཁ་
གསལ་ཞིང་གཏིང་མི་དཔོགས་པ་བཅས་སྒྱུ་རྩལ་ཐམས་ཅད་རྒྱལ་ཁ་ཐོབ་པར་
བརྟེན་གཞོན་ནུ་དོན་གྲུབ་ཀྱིས་མགུལ་ལ་སྲས་མོ་གྲགས་འཛིན་མར་རྒྱལ་ཁའི་མེ་
ཏོག་གི་ཕྲེང་བ་བསྒྲོན། དེ་རྗེས་བག་སྟོན་གྱི་རྟེན་འབྲེལ་རྒྱ་ཆེན་པོ་མཛད་དེ་
བཙུན་མོའི་འཁོར་ལ་དགྱེས་པར་རོལ་བར་མཛད་དོ། ། རྒྱལ་སྲས་དོན་གྲུབ་
འཁྲུངས་པའི་སྐབས་རྩིས་མཁན་གྱིས་ལུང་བསྟན་པ་བཞིན་རྒྱལ་སྲས་དེ་ཉིད་
ཀྱིས་འཁོར་བའི་སྡུག་བསྔལ་ལ་ཡིད་འབྱུང་སྐྱེས་ཏེ་ཆོས་ལ་ཤོར་བ་དོགས་ནས།
ཡབ་རྒྱལ་པོ་ཟས་གཙང་གིས་རྒྱལ་སྲས་དོན་གྲུབ་ཕོ་བྲང་གི་ཕྱི་རོལ་ཏུ་ཕེབས་མ་
བཅུག་པ་མ་ཟད། ད་དུང་རྒས་འཁོགས་དང༌། ནད་གཅོང་སོགས་ཉམ་ཐག་
པ་རྣམས་ཕོ་བྲང་གི་ར་བའི་ནང་དང༌། ཉེ་འཁོར་བཅས་ལ་ཡོང་མི་ཆོག་པའི་
བཀའ་ཁྲིམས་བཟོས། ཐེངས་གཅིག་རྒྱལ་སྲས་དོན་གྲུབ་གྲོང་ཁྱེར་ལ་གཟིགས་
ཞིབ་ཕེབས་འདོད་ཡོད་ཚུལ་གསུངས་པའི་ཚེ། ཡབ་རྒྱལ་པོས་གྲོང་ཁྱེར་ཡོངས་
རྫོགས་ལ་གཟབ་མཆོར་རྒྱ་ཆེན་པོ་བཤམ་དུ་བཅུག་ནས་རྒྱལ་སྲས་ཤིང་རྟའི་ནང་
དུ་བཞུགས་ཏེ་གྲོང་ཁྱེར་ལ་ཕེབས། དེའི་སྐབས་གྲོང་ཁྱེར་གྱི་ཕྱོགས་གཅིག་ན་
ལུས་མཁར་ བ་ལ་ བརྟེན་ པའི་མི་ རྒས་འཁོགས་ ཤིག་ གཟིགས་ཏེ་ རྒ་བའི་སྡུག་
བསྔལ་གྱི་གནས་ལུགས་རྣམས་གཟིགས། ཡང་ཐེངས་གཉིས་པ་ཚོང་པའི་ཆས་
སུ་བརྫུས་ནས་གྲོང་ཁྱེར་ལ་ཕེབས་སྐབས། གཟུགས་པོ་ཡོངས་རྫོགས་རྨ་ཡིས་
ཁྱབ་པའི་ནད་པ་ཞིག་གཟིགས་ཏེ་ན་བའི་སྡུག་བསྔལ་ཀུན་གཟིགས་པས་རྒྱལ་
སྲས་ཀྱི་ཐུགས་ལ་སྙིང་རྗེ་ཚད་མེད་འཁྲུངས་ཤིང༌། ནད་པ་དེའི་ལུས་བསྐྱོར་
ནས་རོགས་རམ་དང་བྱམས་སྐྱོང་ཚད་མེད་མཛད། ཐེངས་གསུམ་པ་ཡང་ཤིང་
225



རྟའི་ནང་བཞུགས་ནས་གྲོང་ཁྱེར་ལ་ཕེབས་ཚེ། མི་ཤི་བའི་རོ་ཞིག་འཁྱེར་འགྲོ་
བ་གཟིགས་པས་འཆི་བའི་སྡུག་བསྔལ་དང་། ཡིད་སྐྱོ་བའི་སྡུག་བསྔལ་བཅས་
གཟིགས། ཐེངས་བཞི་པར་དགེ་སློང་གི་ཆ་བྱད་ཅན་ཞིག་གཟིགས་པས་ཐུགས་
ལ་སྤྲོ་བ་ཚད་མེད་སྐྱེས་ནས་འཁོར་བའི་སྡུག་བསྔལ་ལ་སྐྱོ་བ་ཚད་མེད་འཁྲུངས།
འགྲོ་བ་རིགས་དྲུག་གི་སེམས་ཅན་ཐམས་ཅད་སྐྱེ་རྒ་ན་འཆིའི་སྡུག་བསྔལ་ལས་
ཐར་བའི་ ཐབས་ནི་ཆོས་ཡང་དག་པ་ཞིག་སྒྲུབ་པ་ལས་ གཞན་མེད་པ་བཅས་
མདོར་ན། ལུས་ཀྱི་སྟོབས་ཤུགས་དང་། མཛེས་པའི་ལང་ཚོ་སོགས་རིམ་བཞིན་
ཉམས་ཏེ། ཉིན་གཅིག་མི་འདོད་བཞིན་དུ་འཆི་བདག་གཤིན་རྗེའི་ཞགས་པའི་
འཆིང་བ་ལས་ཐར་ས་མེད་པའི་གནས་ལུགས་རྣམས་མཁྱེན། དེ་ནས་རྒྱལ་སྲས་
དོན་གྲུབ་ཀྱིས་ཚེ་འདིའི་བདེ་བ་ལ་ཆགས་ཞེན་སྤོང་བ་དང༌། འཁོར་བའི་སྡུག་
བསྔལ་ལས་ཐར་ཐབས་ལམ་ཞིག་རྙེད་པའི་ཐབས་ཤེས་ཁོ་ན་ཐུགས་ལ་འཁོར། །
མཐར་འཁོར་བ་ནི་དུག་སྦྲུལ་གྱི་ཚང་ལྟ་བུར་གཟིགས་ཏེ། ཡང་དག་པའི་ལས་
དང༌། ཡང་དག་པའི་བདེན་པ་འཚོལ་ཕྱིར་རང་གི་རྒྱལ་སྲིད་སྤོང་རྒྱུའི་དམ་
བཅའ་བརྟན་པོ་ཐུགས་ལ་བཀོད། དེའི་སྐབས་ཡབ་རྒྱལ་པོས་བཀའ་བཞིན་
ཉིན་མཚན་མེད་པར་ཞག་བདུན་རིང་རྒྱལ་སྲས་བསྲུངས་ཀྱང༌། ཞག་བདུན་གྱི་
མཐར་སྲུང་མཁན་དག་མཚན་མོ་ཡུད་ཙམ་གཉིད་ལ་སོང་བའི་གོ་སྐབས་དང་
བསྟུན་ནས་རང་གི་བཙུན་མོ་གྲགས་འཛིན་མ་དང་། སྲས་སྒྲ་གཅན་འཛིན་
གཉིས་ཀྱིས་ཀྱང་མ་མཁྱེན་པར་རྒྱལ་སྲིད་སྤངས་ནས་ཕོ་བྲང་གི་ཕྱིར་གཤེགས་
སོ། ། རྒྱལ་སྲས་གཞོན་ནུ་དོན་གྲུབ་ཀྱིས་རང་གི་ཆིབས་རྟ་ལ་གཞོན་ཏེ་མཆོད་
རྟེན་རྣམ་དག་གི་ཕྱོགས་སུ་ཕེབས། རྒྱལ་སྲས་དང་ལྷན་དུ་རང་གི་ཤིང་རྟའི་ཁ་
ལོ་བ་འདུན་པ་ཟེར་བ་ལས་གཞན་སུ་ཡང་མེད། ཆུ་བོ་ཨ་ན་མ་ཞེས་པ་བརྒལ་ཏེ་
ཕེབས་པའི་དུས་སུ་ཤིང་རྟའི་ ཁ་ལོ་པས་རྒྱལ་སྲས་ཀྱི་ཆིབས་རྟའི་མཇུག་མ་ལ་
226



འཇུས་ནས་ཁོ་ཡང་ཆུ་བོའི་ཕ་རོལ་ཏུ་སླེབས་ཐུབ་པ་བྱུང༌། ཆུ་བོ་ཨ་ན་མ་བརྒལ་
ཏེ་མཆོད་རྟེན་རྣམ་དག་གི་དྲུང་དུ་ཕེབས་པ་དང༌། རང་གི་རལ་གྲི་ཤུབས་ནས་
བཏོན་ཏེ་རང་ཉིད་ཀྱི་དབུ་སྐྲ་བཅད། དསྲོག་ཞུ་དང༌། ན་བཟའ། རིན་པོ་
ཆེའི་མགུལ་རྒྱན། ཆིབས་རྟ་བཅས་ཤིང་རྟའི་ཁ་ལོ་པ་ལ་གནང་སྟེ་རྒྱལ་གཞིས་
སུ་ཕྱིར་ལོག་གནང་བར་བཅུག དེ་ནས་ཡང་དག་པའི་ལམ་དང་། ཡང་དག་
པའི་ལྟ་བ། ཡང་དག་པའི་ཆོས་འཚོལ་བའི་ཆེད་དུ། རྒྱལ་སྲས་དོན་གྲུབ་ཀྱིས་
དབེན་པའི་གནས་དང༌། ནགས་ཚལ། གྲོང་དང་གྲོང་ཁྱེར་སོགས་ས་གནས་
མང་པོར་ཕེབས་ནས་བྲམ་ཟེ་དང་སློབ་དཔོན་མང་པོའི་དྲུང་དུ་ཕེབས་ཏེ་སློབ་
སྦྱོང་དང་། ཐོས་བསམ་མཛད། ས་ཕྱོགས་དེ་དག་ན་བཞུགས་པའི་བྲམ་ཟེ་
དང་སློབ་ དཔོན་ མང་ པོས་ གཞོན་ནུ་དོན་གྲུབ་ལ་ གུས་ བསུ་ དང་། སྣེ་ལེན།
ཞབས་ཏོག་རྒྱ་ཆེན་པོ་ཞུས། གཞོན་ནུ་དོན་གྲུབ་ཀྱིས་དེ་བཞིན་བྲམ་ཟེ་སློབ་
དཔོན་བཅས་ལ་བསྟེན་ཡང་སུས་ཀྱང་ཡང་དག་པའི་ལྟ་བ་དང་ལམ་སྟོན་མ་ཐུབ་
པས་ཡང་དག་པའི་བདེན་པ་འཚོལ་བའི་ཆེད་རྒྱ་གར་རྡོ་རྗེ་གདན་དང་ཉེ་བར་
ཡོད་པའི་ཆུ་བོ་ནམ་རྙ་ཛྷ་ཞེས་པའི་འགྲམ་དུ་ཉིན་རེར་འབྲུ་རྡོག་རེ་དང༌། ཆུ་
ཐིགས་པ་རེ་བཞེས་ཏེ་ལོ་དྲུག་ལ་བཀའ་བ་རབ་ཏུ་སྤྱད། རང་གི་སྐུ་ལུས་ཡོངས་
རྫོགས་ཀེང་རུས་ལྟ་བུར་གྱུར་ཀྱང་ཡང་དག་པའི་ལམ་དང༌། ལྟ་བ། བདེན་པ་
བཅས་ཀྱི་གནས་ལུགས་གང་ཡང་མཁྱེན་མ་ཐུབ། ཉིན་གཅིག་ཤིང་ནགས་ཀྱི་
ནང་ནས་སྤྲུལ་བའི་བུད་མེད་གར་མཁན་མ་ཁག་གཅིག་སླེབས་ཏེ་གཞས་དང་།
ཞབས་བྲོ་འཁྲབ། གཞས་ཚིག་ཏུ་སྒྲ་སྙན་གྱི་རྒྱུད་སྐུད་ཧ་ཅང་མ་དྲགས་ན་ཆད་
པར་འགྱུར་ལ། ཧ་ཅང་ལྷོད་དྲགས་ན་གདངས་མི་འབྱིན་ཟེར་བས་ངལ་ཞིང་
དུབ་པའི་མཐའ་དང༌། འདོད་པ་བསོད་ཉམས་ཀྱི་མཐའ་གཉིས་སྤོངས་ཞིང་
བསྐུལ་བ་ཡིན་པར་མཁྱེན་ཏེ། མཐའ་གཉིས་ སུ་ མ་ ལྷུང་བའི་སྤྱོད་པ་ བརྟེན་
227



དགོས་པ་མཁྱེན། ལོ་དྲུག་གི་དཀའ་ཐུབ་ལ་བཞེས་ཏེ་ཤིང་ན་ཡ་གྲོ་དེའི་སྡོང་
པོའི་འོག་ཏུ་བཞུགས། དེར་སྔོན་ལེགས་སྐྱེས་མ་ཟེར་བའི་བུད་མེད་གཅིག་གིས་
ཤིང་གི་ལྷ་ལ་སྨོན་ལམ་བཏབས་ཏེ། རང་ལ་བུ་ཞིག་གི་དངོས་གྲུབ་གནང་ན་
ཤིང་གི་ ལྷ་ལ་ལོ་འབྲས་ཀྱི་མཆོད་ པ་འབུལ་རྒྱུའི་ཁས་ལེན་བྱས་ ཡོད་ པ་དེས།
ཉིན་གཅིག་ཤིང་དེའི་འོག་ཏུ་སྔར་མཐོང་མ་མྱོང་བའི་མི་ཞིག་ཡོད་པ་མཐོང་བ་
དང༌། ད་ནི་ ཤིང་ གི་ ལྷས་ རང་ཉིད་ལ་ དངོས་ སུ་ ཞལ་ གཟིགས་ གནང་བར་
བསམ་ཏེ། གུས་པ་ཆེན་པོས་བ་མཆོད་ སྟོང་གི་འོ་མ་ཉིང་ཁུར་བྱས་པའི་ལོ་
འབྲས་ཀྱི་མཆོད་པ་ཕུལ། ལེགས་སྐྱེས་མས་ཕུལ་བའི་ལོ་འབྲས་མཆོད་རྗེས་སྐུ་
གཟུགས་སྔར་ལྟར་གསོས། ཉིན་གཅིག་བྲམ་ཟེ་ཚྭ་ཚོང་གི་ཁྱེའུ་བཀྲིས་ཟེར་བས་
རྩྭ་ཀུ་ཤའི་ཁྲེངས་པོ་མཁྱེར་ཏེ་འགྲོ་བ་གཟིགས་པས། རྒྱལ་སྲས་དོན་གྲུབ་ཀྱི་
བཀའ་བསྩལ་བ་ལྟར། རྩྭ་ཀུ་ཤའི་ཆག་པ་ཕུལ་བར་བཞུགས་གདན་མཛད་ཅིང་།
གདན་ཐོག་གཅིག་ལ་འཚང་རྒྱ་བའི་རྟེན་འབྲེལ་ལེགས་པར་འགྲིགས། དེ་ནས་
ཀུ་ཤའི་ཆག་པ་གདན་ལ་བཏིང་ནས་རྡོ་རྗེ་གདན་གྱི་བྱང་ཆུབ་ཤིང་ལ་སྐུ་རྒྱབ་
མཛད། སངས་རྒྱས་ ཀྱི་གོ་འཕང་རིན་པོ་ཆེ་ མ་ ཐོབ་བར་གདན་ དེ་ལས་ མི་
བཞེངས་པའི་དམ་བཅའ་བརྟན་པོར་མཛད། གཞོན་ནུ་དོན་གྲུབ་ཀྱིས་དམ་
བཅའ་བརྟན་པོར་བཞག་པའི་བདུད་སྡིག་ཏོ་ཅན་རྣམས་ཀྱིས་ཤེས་ཏེ་ཆོས་ལ་
བར་ཆད་གཏོང་ཆེད་ལ་ལས་མེ་སྤོར་བ་དང་། ལ་ལས་རྡོ་ཆར་འབེབས་པ། ལ་
ལས་མཚོན་ཆ་སྣ་ཚོགས་ཀྱི་ཆར་འབེབས་པ། ལ་ལས་གར་མཁན་མར་སྤྲུལ་ཏེ་
རྣམ་འགྱུར་སྣ་ཚོགས་བསྟན་ཡང་། རྒྱལ་སྲས་ཀྱི་ཐུགས་ལ་འཇིགས་པ་དང་གཡོ་
བ་སྤུ་ཙམ་མེད་ཅིང་ཏིང་ངེ་འཛིན་ལ་མཉམ་པར་བཞག ཐུགས་ལ་ཁྲོ་བ་ཙམ་
ཡང་མེད་པར་སྙིང་རྗེ་ཆེན་པོ་འཁྲུངས་པས། བདུད་ཀྱི་རྡོ་ཆར་དང་མཚོན་ཆ་
རྣམས་མེ་ཏོག་གི་ཆར་ལ་གྱུར་ཏེ་སྐུ་ལུས་ལ་གནོད་པ་ཕྲ་མོ་ཙམ་ཡང་མ་བྱུང༌།
228



དེ་ལྟར་རྒྱལ་སྲས་དོན་གྲུབ་ཀྱིས་རྡོ་རྗེ་གདན་གྱི་བྱང་ཆུབ་ཤིང་ལ་སྐུ་རྒྱབ་བརྟེན་
པར་མཛད་ནས་མཉམ་པར་བཞག མཐར་ས་ག་ཟླ་བའི་ཚེས་བཅོ་ལྔའི་སྲོད་ལ་
བདུད་བཏུལ། གུང་ལ་མཉམ་པར་བཞག ཐོ་རངས་ལ་མངོན་པར་རྫོགས་པ་
སངས་རྒྱས་ནས་བདེན་པ་བཞི་སྟེ། སྡུག་བསྔལ་བདེན་པ་དང༌། ཀུན་འབྱུང་
བདེན་པ། འགོག་པའི་བདེན་ པ། ལམ་གྱི་ བདེན་པ་བཅས་བདེན་བཞིའི་
གནས་ལུགས་ རྣམས་ ཡང་ དག་ པར་ཐུགས་ ལ་ རྟོགས་ ནས་ སངས་རྒྱས་ཀྱི་གོ་
འཕང་རིན་པོ་ཆེ་དངོས་སུ་ཐོབ་བོ། ། སངས་རྒྱས་ཀྱི་གོ་འཕང་ཐོབ་པའི་རྗེས་སུ་
ཡུལ་ཝཱ་ར་ཎ་སིར་ཕེབས། དེར་དྲང་སྲོང་ལྷུང་བ་རི་དྭགས་ཀྱི་ཚལ་ཞེས་པར་
སློབ་མའི་ཐོག་མ་འཁོར་ལྔ་སྡེ་བཟང་པོ་ལ་བཀའ་དང་པོ་བདེན་པ་བཞིའི་ཆོས་
ཀྱི་འཁོར་ལོ་བསྐོར་བར་མཛད། དེར་འཁོར་ལྔ་ནི་སངས་རྒྱས་རང་ཉིད་སྔར་
ཡང་དག་པའི་ལམ་འཚོལ་བའི་སྐབས་ཀྱི་ཆོས་གྲོགས་བྲམ་ཟེ་ཡོད་པ་དག་ཡིན།
ཁོང་རྣམས་ལ་སངས་རྒྱས་ཀྱི་གོ་འཕང་རིན་པོ་ཆེ་ཐོབ་པའི་ཆེད་དུ་ཡང་དག་
པའི་ལམ་བཟང་བསྟན་པར་མཛད། དེ་ནས་རིམ་བཞིན་སློབ་མའི་ཚོགས་ཇེ་
མང་དུ་ཕྱིན། ཡུལ་ཝཱ་རཱ་ཎ་སིར་བཀའ་དང་པོ་བདེན་པ་བཞིའི་གནས་ལུགས་
ཡང་དག་རྟོགས་ པའི་འཕགས་ པའི་ལམ་ཡན་ལག་བརྒྱད་ལས་བརྩམས་ པའི་
ཆོས་འཁོར་མང་དུ་བསྐོར་བར་མཛད། སངས་རྒྱས་དེ་ཉིད་གང་དུ་ཕེབས་པའི་
གནས་དེར་སངས་རྒྱས་ཀྱིས་ཆོས་ལུགས་ཀྱང་དར་ཁྱབ་བྱུང་། སྐབས་དེར་བྲམ་
ཟེ་ཀ་ཤབ་པ་རྣམས་ཀྱི་མེའི་མཆོད་པ་བྱེད་པར་དུག་སྦྲུལ་ཤིན་ཏུ་གནོད་འཚེ་ཆེ་
བ་ཞིག་ཡོད། ཉིན་གཅིག་སངས་རྒྱས་དེར་ཕེབས་ཏེ་བཞུགས་པ་དང་། སངས་
རྒྱས་ཀྱི་རང་གི་ཕྱོགས་སུ་དུག་སྦྲུལ་ཆེན་པོ་ཞིག་ཤུགས་དྲག་ཆེན་པོས་ཡོང་བ་
གཟིགས། དེ་ལ་སངས་རྒྱས་ཀྱི་སྤྱན་གཟིགས་པ་ཙམ་གྱིས་དུག་སྦྲུལ་གཏུམ་དྲག་
ཅན་དེ་ཞི་ཞིང་དུལ་བར་གྱུར་ཏེ། སངས་རྒྱས་ཀྱི་ལྷུང་བཟེད་ནང་དུ་དགའ་
229



ཞིང་བདེ་བའི་ངང་ནས་ཉལ། ཡང་སྐབས་འགའ་ཞིག་གྲོང་ཁྱེར་ག་ཡའི་འཁྲིས་
སུ་ཡོད་པའི་ག་ཡ་མགོ་རི་ཞེས་པའི་སྟེང་དུ་རྒྱུན་མི་ཆད་པའི་མེ་ཆེན་པོ་ཞིག་
འབར། དེར་མི་རྣམས་ ཀྱིས་ འཇིགས་ སྣང་ ཆེན་ པོ་ བྱས་ བཞིན་ ཡོད་ སྟབས།
སངས་རྒྱས་ཀྱིས་རང་གི་སློབ་མ་རྣམས་དེར་འཁྲིད་པར་མཛད་དེ། མི་རྣམས་ཀྱི་
རྒྱུད་ལ་ཉོན་མོངས་དུག་གསུམ་གྱི་མེ་ཕུང་འདི་ལས་འཇིགས་སྣང་ཆེ་བ་ཞིག་
འབར་བཞིན་ཡོད། མི་སུ་ཞིག་གིས་ རང་རྒྱུད་ལ་ཡོད་པའི་ཉོན་མོངས་དུག་
གསུམ་གྱི་མེ་ཕུང་ཆེན་པོ་དེ་འཇོམས་པའི་ ཐབས་སུ་ཡང་དག་པའི་གཉེན་པོ་
བསྟེན་པ་དེ་ནི་བློ་གྲོས་དང་ལྡན་པ་ཡིན་ཞེས་གསུངས་སོ། ། ག་ཡ་མགོ་རི་ནས་
རིམ་བཞིན་རྒྱལ་པོའི་ཁབ་ཏུ་ཕེབས། ཡུལ་དེའི་རྒྱལ་པོ་གཟུགས་ཅན་སྙིང་པོ་
དང༌། དེ་ཉིད་ཀྱི་བཙུན་མོ། རྒྱལ་སྲས། བློན་པོ་འཁོར་དང་བཅས་པ་སངས་
རྒྱས་འཇལ་བར་ཕེབས་པར་ཆོས་ཀྱི་གནས་ལུགས་མང་པོར་གསུངས། རྒྱལ་པོ་
འཁོར་བཅས་ སངས་ རྒྱས་ལ་དད་ པ་ ཆེན་པོ་སྐྱེས་ཏེ་ནང་ པའི་ བསྟན་ པ་ ལ་
བཞུགས་སོ། ། དེ་ནས་རྒྱས་སྲས་དོན་གྲུབ་མངོན་པར་རྫོགས་པར་སངས་རྒྱས་
ཏེ་རབ་བྱུང་དང༌། བྲམ་ཟེ། རྒྱལ་འབངས་སོགས་འཁོར་དཔག་ཏུ་མེད་པར་
ཆོས་འཁོར་སྐོར་བའི་གཏམ་སྙན་ཡབ་རྒྱལ་པོས་གསན་པས། དགའ་ཞིང་དད་
པའི་སྒོ་ནས་གདན་ཞུ་ཐེངས་མང་བཏང་མཐར་སངས་རྒྱས་འཁོར་དང་བཅས་
པ་ཡབ་ཀྱི་རྒྱལ་ས་ གྲོང་ཁྱེར་སེར་སྐྱར་རང་གིས་རྒྱལ་གཞིས་སུ་བསོད་སྙོམས་
བཞེས་པར་ཕེབས། དེར་བཙུན་མོ་གྲགས་འཛིན་མ་འཁོར་དང་བཅས་པས་
ལུས་པོ་ སར་ ཕབ་ སྟེ་ སངས་ རྒྱས་ ཀྱི་ ཞབས་ ལ་ མགོ་ བོས་ ཕྱག་ འཚལ་ ཞིང༌།
སངས་རྒྱས་བཅོམ་ལྡན་འདས་ཀྱིས་ཀྱང་ཡབ་དང་བཙུན་མོ་འཁོར་རྣམས་ལ་
ཆོས་ཀྱི་བསླབ་བྱ་མང་པོ་གསུངས་སོ། ། དེ་རྗེས་བཙུན་མོས་རང་གིས་སྒྲ་གཅན་
འཛིན་སངས་རྒྱས་ཀྱི་དྲུང་དེར་ ཕ་མེས་ཀྱི་ནོར་སྐལ་ཞུ་བར་བཏང་། སངས་
230



རྒྱས་ཀྱིས་སྲས་སྒྲ་གཅན་འཛིན་ལ་རབ་བྱུང་གི་སྡོམ་པ་བསྩལ་ཏེ། ནོར་ཀུན་གྱི་
མཆོག་ཏུ་གྱུར་པ་དད་པ་དང་། ཚུལ་ཁྲིམས། ཐོས་པ། གཏོང་བ། ངོ་ཚ་བ་
ཤེས་པ། ཁྲེལ་ཡོད་པ། ཤེས་རབ་བཅས་འཕགས་པའི་ནོར་བདུན་གྱི་ཚིམས་
པར་གནང་ནས་དགེ་འདུན་གྱི་སྡེར་འཇུག་པར་མཛད། དེའི་ཚེ་མི་འགའ་ཞིག་
གིས་སངས་རྒྱས་ལ་ཕྲག་དོག་ལངས་ཏེ། གོ་ཏ་མ་ལ་རྫུ་འཕྲུལ་སྟོན་པའི་མཐུ་
རྩལ་མེད་ཅེས་སྨོད་པ་སྣ་ཚོགས་བཏབ་པས། སློབ་མ་རྣམས་ཀྱིས་རེ་སྨོན་གསོལ་
བ་ཡང་ཡང་བཏབ་པ་དང་། སྡིག་ཅན་རྣམས་ཡིད་ཆེས་དད་པ་སྐྱེ་བའི་ཕྱིར་
སངས་རྒྱས་ཀྱིས་ ཤིང་ ཨ་ མྲའི་འབྲས་བུ་ཞིག་བཞེས་པའི་ཚེ་ཚི་གུ་ ས་ལ་སྦས།
དེའི་སྟེང་ཕྱག་བསིལ་གྱི་ཆུ་གཏོར་བར་མཛད་པས་དེ་མ་ཐག་ཏུ་འབྲས་བུ་ཡང་
སྐྱེས་ཏེ་དེར་ཡོད་ཀུན་གྱིས་དངོས་སུ་ཟ་རྒྱུ་བྱུང་བ་ སོགས་ རྫུ་ འཕྲུལ་ མང་པོ་
བསྟན་པས་ཆོས་ལ་དད་པའི་གནས་སུ་བཀོད་པར་མཛད་དོ། ། སངས་རྒྱས་
བཅོམ་ལྡན་འདས་ཀྱིས་དུས་རྟག་ཏུ་སེམས་ཅན་ཀུན་ལ་དབྱེ་བ་མེད་པར་བྱམས་
པ་དང༌། སྙིང་ རྗེ་ ཚད་ མེད་ མཛད། སངས་ རྒྱས་ བཅོམ་ ལྡན་ འདས་ ཞལ་
བཞུགས་པའི་དུས་སུ། གཉན་ཡོད་དུ་བྲམ་ཟེ་སོར་མོའི་ཕྲེང་བ་ཟེར་བ་ཞིག་
བྱུང་བ་དེས་མི་སྟོང་གཅིག་བསད་པའི་སོར་མོའི་ཕྲེང་བ་ཞིག་བཟོ་ཆེད་མི་མང་
བསད་ནས་མི་རེའི་སོར་མོ་རེ་བཅད་དེ་རང་གི་སྐེ་ལ་བཏགས། མི་དགུ་བརྒྱ་
དགུ་ཅུ་གོ་དགུ་བསད་ཟིན་ནས་མི་གཅིག་མ་ལོངས་བར་བཙལ་བ་ན། ཉིན་
གཅིག་སངས་རྒྱས་བཅོམ་ལྡན་འདས་ལམ་དེར་ཕེབས་སྐབས་སོར་མོའི་ཕྲེང་བ་
མཐོང་སྟེ་སངས་རྒྱས་ཀྱི་རྗེས་སུ་བརྒྱུགས་ཀྱང་རྗེས་མ་ཟིན། སངས་རྒྱས་དལ་
བུར་ཕེབས་ནའང་རྗེས་མ་ཟིན། དེ་ནས་སངས་རྒྱས་ཀྱིས་འཇིགས་ཞུམ་མེད་
པར་སོར་མོའི་ཕྲེང་བ་སྒུག་སྟེ་བྱམས་བརྩེ་ཆེན་པོ་མཛད་པས་ཁོ་ཧ་ལས་ཤིང་
དད་པ་ཚད་མེད་སྐྱེས་ནས་སངས་རྒྱས་ཀྱི་ཞབས་ལ་ཕྱག་འཚལ། སངས་རྒྱས་
231



ཀྱིས་དེར་ རབ་བྱུང་ གི་ སྡོམ་ པ་ གནང༌ སྟེ་ ཡང་ དག་ པའི་ ཆོས་ མང་ པོ་བསྩལ།
དེས་ཀྱང་སངས་རྒྱས་བཀའ་བཞིན་ཆོས་ལ་སློབ་སྦྱོང་དང༌། ལག་ལེན་ལ་ཧུར་
བརྩོན་ཆེན་པོ་བྱས་ པས་ མཐར་དགྲ་བཅོམ་ པའི་ གོ་ འཕང་ ཐོབ་བོ། ། ཡང་
ཐེངས་གཅིག་གྲོང་ཁྱེར་གཉན་ཡོད་འགྲམ་ན་གྲོང་གསེབ་ཞིག་ཡོད་པ་དེར་ཤིང༌
ཎི་གྲོ་དྷ་ཞིག་གི་འོག་ཏུ་བདུད་གཅིག་གནས་ཡོད་དེའི་ཟས་སྐལ་དུ་ཉིན་རེར་མི་
རེ་འགྲོ་དགོས་ཀྱི་ཡོད། ཉིན་གཅིག་སངས་རྒྱས་ཡུལ་དེར་ཕེབས་ཏེ་ཤིང་སྡོང་
དེའི་འོག་ཏུ་བཞུགས་པ་དང་། བདུད་དེས་སངས་རྒྱས་ལ་ཐབས་སྣ་ཚོགས་ཀྱི་
སྒོ་ནས་གནོད་པ་བྱས་རུང་། གནོད་འཚེ་གང་ཡང་མ་ནུས་སྟབས་སངས་རྒྱས་
ལ་དད་པ་སྐྱེས་ནས་སྐྱབས་སུ་བཟུང་། དེ་ནས་བཟུང་སེམས་ ཅན་གཞན་ལ་
གནོད་འཚེ་མི་བྱེད་པའི་དམ་བཅའ་རྡོ་རྗེ་ལྟ་བུ་ཕུལ་ལོ། ། ཡང་ཉིན་གཅིག་
མཆོད་སྦྱིན་ལ་བརྩོན་པའི་བྲམ་ཟེ་བྷ་ར་དཱ་ཛ་ལ་བཀའ་བསྩལ་བ། མིའི་ནང་
ནས་མཆོག་ཏུ་གྱུར་པ་ནི་དགེ་བའི་ལས་བྱེད་མཁན་དེ་ཡིན། རང་གི་བྱ་སྤྱོད་
ངན་ཞིང་མི་དགེ་བའི་ ལས་ བྱས་ ཀྱང་། རིགས་ མཐོན་ པོར་ སྐྱེས་ པ་ཙམ་ལ་
མཆོག་ཏུ་འཛིན་པ་དེ་ནི་རྫུན་པའི་ལས་ཡིན་ཞེས་གསལ་སྟོན་མཛད་ཡོད། དེའི་
ཚེ་ན་སངས་རྒྱས་ལ་ཕྲག་དོག་བྱེད་མཁན་རང་གི་ཕུ་བོ་ལྷས་བྱིན་སོགས་མང་པོ་
ཡོད་ཅིང༌། ཉིན་གཅིག་སངས་རྒྱས་ཀྱི་སྐུ་ལ་གནོད་འཚེ་བྱེད་དགོས་བསམས་
ནས་རྒྱལ་པོ་མ་སྐྱེས་དགྲ་ལ་ངན་བསླབ་བརྒྱབ་ཏེ་སངས་རྒྱས་ཕེབས་པ་དང་།
གླང་པོ་ཆེ་སྨྱོན་པ་རི་བོ་སྔོ་སངས་ཞེས་པ་གློད་དུ་བཅུག འོན་ཀྱང་གླང་ཆེན་
སྨྱོན་པ་དེས་སངས་རྒྱས་ཀྱི་ཞལ་མཐོང་བ་དང་ལམ་སང་སར་ཉལ་ནས་ཞབས་
འོག་གི་རྡུལ་རང་གི་མགོ་དང་གཟུགས་པོའི་སྟེང་ལ་གཏོར་ཏེ་ཞི་ཞིང་དུལ་བར་
གྱུར། དེ་ནས་བཟུང་གླང་པོ་ཆེ་དེས་གཞན་ལ་གནོད་པ་མ་བྱས་སོ། ། རྒྱལ་པོ་
རྒྱལ་བྱེད་ཀྱི་མཛོད་བློན་གྱི་ཆུང་མ་ལེ་ཤཱ་ཀཱ་ཟེར་བ་ཞིག་ཡོད་པ་དེས་སངས་རྒྱས་
232



དང༌། ཆོས་དང་། དགེ་འདུན་ལ་ཧ་ ཅང་དད་པ་ཆེ་བས་ སངས་ རྒྱས་ དགེ་
འདུན་རྣམས་ལ་ན་བཟའ་དང༌། འབྲས། ཤིང་ཏོག་སྨན། གསོལ་བ་བཅས་
བསོད་སྙོམས་འབུལ་རྒྱུར་ཁས་ལེན་ཞུས། ལེ་ཤཱ་ཀཱའི་དད་པ་ནི་རྟག་ཏུ་ཡང་
དག་པའི་དད་པ་ཡིན། ཉིན་གཅིག་བྲམ་ཟེ་མོ་གོ་ཏཱ་མ་ཞེས་པའི་རང་གི་བུ་ཤི་
བའི་རོ་འཁྱེར་ཏེ་སངས་རྒྱས་ཀྱི་དྲུང་དུ་གཅར་ནས་སླར་ཡང་གསོན་པོར་འགྱུར་
བའི་རེ་སྨོན་སྐྱབས་འཇུག་ཞུས། སངས་རྒྱས་ཀྱིས་དེར་བཀའ་བསྩལ་བ། མི་
གཅིག་ཀྱང་འཆི་མ་མྱོང་བའི་ཁྱིམ་ཚང་ཞིག་ནས་ཏིལ་སྙིམ་པ་གང་བྱུང་ན་བུ་ཤི་
བ་ལས་གསོན་ཐུབ་ཅེས་གསུངས། མོས་ས་ཕྱོགས་གང་སར་འཚོལ་བར་སོང་
ཡང་མི་ཤི་མ་མྱོང་བའི་ཁྱིམ་ཚང་ནི་གཅིག་ཀྱང་མ་རྙེད་པས་ཚང་མ་འཆི་བའི་
འཇིགས་པ་ལས་ཐར་ཐབས་མེད་པ་དང༌། རང་གི་བུ་ཡང་ཤི་བ་ལས་སླར་གསོ་
ཡོང་ཐབས་མེད་པའི་རྒྱུ་མཚན་ཤེས་ཐུབ་པ་བྱུང་། འདི་ནི་སངས་རྒྱས་ཀྱིས་
ཆོས་སྟོན་པའི་ཐབས་ཚུལ་ཐུན་མོང་མ་ཡིན་པ་ཞིག་ཡིན་ནོ། ། སངས་རྒྱས་ཀྱིས་
གར་མཁན་རྣམས་ཀྱང་ཐུགས་རྗེ་ཆེན་པོས་རྗེས་སུ་བཟུང་བར་མཛད། སྐབས་
ཤིག་གར་མཁན་མ་ཨ་མར་པཱ་ལི་ཞེས་པས་སངས་རྒྱས་ གདན་དྲངས་པ་ལྟར་
སངས་རྒྱས་རང་གི་སློབ་མའི་ཚོགས་དང་བཅས་དེའི་ཁྱིམ་དུ་ཕེབས། མོ་ཡང་
སངས་རྒྱས་དང་། ཆོས། དགེ་འདུན་ལ་དད་པ་སྐྱེས་ནས་དགེ་བའི་སེམས་
དང་ལྡན་པར་གྱུར། སངས་རྒྱས་གང་དུ་གདན་དྲངས་པའི་ཤིང་ཨ་མྲའི་སྡོང་
པོའི་སྐྱེད་མོས་ཚལ་ དེ་ ཡང་ དགེ་ འདུན་ གྱི་ ཀུན་དགའ་ར་བའི་ཆེད་ དུ་ ཕུལ།
ཉིན་གཅིག་སངས་རྒྱས་ཀྱིས་བྲམ་ཟེ་བེ་ཤ་སེ་གལ་གྱིས་ཕྱོགས་བཞི་ལ་ཕྱག་འཚལ་
བ་གཟིགས་པས། སངས་རྒྱས་ཀྱིས་གཞན་ལ་གནོད་པ་སྤོང་བ་དང་། གཞན་
གྱི་ནོར་མི་རྐུ་བ། རྫུན་མི་ཤོད་པ་དང་། ལོག་གཡེམ་སྤོང་བ་བཅས་ནི་ཆོས་ཀྱི་
སྲུང་སྡོམ་ཡིན་པས་ཕྱོགས་བཞི་ལ་ཕྱག་འཚལ་སྐབས་སྡིག་པའི་ལས་དེ་དག་སྤོང་
233



བའི་དམ་བཅའ་བྱེད་དགོས་པ་ཡིན་ཞེས་གསུངས། གཞན་ཡང་དེ་དང་འདྲ་
བའི་ཆོས་ཀྱི་གནས་ལུགས་དང་སྦྱར་བའི་ཐབས་མཁས་ཤིང་ཐུགས་རྗེ་ཆེན་པོས་
ལམ་མང་པོ་བསྟན་པ་མཛད་དོ། ། ཉིན་གཅིག་རྒྱལ་པོ་རྒྱལ་བྱེད་ཅེས་པ་དེ་
སངས་རྒྱས་ཀྱི་སྐུ་གམ་དུ་བཅར་ནས། དགེ་སློང་རྣམས་ཀྱིས་རིགས་དམན་གྱི་
ལག་ནས་ཆུ་འཐུང་བ་འདི་ནི་ཡང་དག་པ་མ་ཡིན་ཞེས་ཞུས་པར་སངས་རྒྱས་ཀྱི་
ཞལ་ནས། དགེ་སློང་རྣམས་ཀྱིས་རིགས་རུས་བཟང་ངན་གང་ལའང་གཏོགས་
མེད། དགེ་སློང་རྣམས་ཀྱི་ཟས་དང་། ཆུ་ ཕྱོགས་ གང་ཐད་ནས་ལེན་ པ་མི་
ལེགས་ཀྱང་། ཡང་དག་པའི་སྤྱོད་པ་དང་། དད་བརྩོན། ལྟ་བ་བཅས་ལ་བརྩི་
བཀུར་དགོས་པ་ཡིན་ཞེས་གསུངས། འདི་ལྟར་སངས་རྒྱས་བཅོམ་ལྡན་འདས་
ཀྱིས་དགེ་སློང་དང་། རྒྱལ་པོ་དང་། བྲམ་ཟེ་དང་། ཆོམ་རྐུན། གར་མཁན་
མ་སོགས་སྐྱེ་བོའི་ཚོགས་མང་པོར་ཐབས་མཁས་ལ་ཐུགས་རྗེ་ཆེན་པོའི་སྒོ་ནས་
ཡང་དག་པའི་ཆོས་ཀྱི་བསླབ་བྱ་མང་པོ་བསྟན་པར་མཛད་པ་དང་། སངས་
རྒྱས་མྱ་ངན་ལས་མ་འདས་གོང་གི་ཆོས་མཐའ་མ་དེ་ཡུལ་རྩྭ་མཆོག་གྲོང་དུ་ཀུན་
དགའ་བོ་དང༌། དགེ་སློང་གི་སློབ་མའི་ཚོགས་ལ་གསུངས་སོ། ། དེ་ནས་ཀུན་
དགའ་ བོ་ སོགས་ སློབ་ མའི་ ཚོགས་ རྣམས་ ཕྱོགས་ གཞན་ དུ་ ཕེབས་ པའི་ ཚེ།
བདུད་ཀྱི་ཕོ་ཉ་དགའ་རབ་དབང་ཕྱུག་སངས་རྒྱས་ཀྱི་དྲུང་དེར་བཅར་ནས། ད་
ནི་ལྷ་དང་མི་རྣམས་ཀྱི་སྟོན་པ་སངས་རྒྱས་བཅོམ་ལྡན་འདས་ཁྱེད་ཀྱིས་འཛམ་
བུའི་གླིང་འདིར་གདུལ་བྱ་སྐྱོང་བའི་དུས་ཚོད་རྫོགས་པ་ཡིན་པས། སྐུ་མྱ་ངན་
ལས་འདའ་བའི་དུས་ལ་བབས་སོ་ཞེས་གསོལ་བ་བཏབ་པ་ལྟར་མི་རྣམས་ལ་ཆོས་
ཀྱི་འཁོར་ལོ་བསྐོར་བའི་མཛད་པ་རྫོགས་པར་མཁྱེན་ནས་སངས་རྒྱས་བཅོམ་
ལྡན་འདས་ཀྱིས་དེ་ལྟར་ཞལ་གྱིས་བཞེས་སོ། ། དེ་ནས་ཀུན་དགའ་བོ་སངས་
རྒྱས་ཀྱི་དྲུང་དུ་ཕེབས་ནས། བདུད་ཀྱི་ཕོ་ཉ་དགའ་རབ་དབང་ཕྱུག་གིས་གསོལ་
234



བ་བཏབ་པ་ལྟར་སངས་རྒྱས་བཅོམ་ལྡན་འདས་ཀྱིས་མྱ་ངན་ལས་འདའ་བར་
ཞལ་གྱིས་བཞེས་སོ་ཟེར་བ་ཤེས་པས་སྡུག་བསྔལ་གྱིས་ཡོངས་སུ་ནོན་པར་གྱུར་བ་
སངས་རྒྱས་ཀྱིས་མཁྱེན་ཏེ་དེར་བྱམས་བརྩེའི་ཐུགས་ཀྱིས་ཀུན་དགའ་བོ་ལ་ཆོས་
ཀྱི་གནས་ལུགས་དང་སྦྱར་ནས་སེམས་གསོ་དང་། སྡུག་བསྔལ་ཞི་ཐབས་མཛད།
ཡུལ་རྩྭ་མཆོག་གྲོང་དུ་ཕེབས་པའི་ལམ་དུ། སངས་རྒྱས་ཞལ་སྐྱེམས་ནས་ཀུན་
དགའ་བོ་ལ་སྐྱེམས་གསོ་བའི་ཆེད་དུ་ཆུ་འཁྱེར་ཡོང་དགོས་པའི་བཀའ་བསྩལ་
བས། ཀུན་དགའ་བོས་མ་ཤེས་པར་ཤིང་རྟ་ལྔ་བརྒྱ་ཐམ་པ་ཕྱིན་མ་ཐག་པའི་ཆུ་
ཀླུང་གི་ཆུ་ལྷུང་བཟེད་གང་ཕུལ་བ་སངས་རྒྱས་ཀྱི་བཞེས་པས། དེས་རྐྱེན་བྱས་
ཏེ་སྐུ་ལ་བསྙུན་གཞི་ཕོག་པའི་ཚུལ་བསྟན་པ་མཛད་ནས་རྩྭ་མཆོག་གྲོང་དུ་ཤིང་
ས་ལའི་ནགས་ཚལ་གྱི་ནང༌། ས་ལའི་སྡོང་པོ་གཉིས་ཀྱི་བར་ཀུན་དགའ་བོས་
བཤམས་པའི་གཟིམ་ཁྲིའི་སྟེང་དུ་སྐུ་ཡོངས་སུ་མྱ་ངན་ལས་འདས་ པའི་ཚུལ་
བསྟན་པར་མཛད་དོ། ། སངས་རྒྱས་མྱ་ངན་ལས་འདས་པའི་ཚེ། གནས་དང་
ཕྱོགས་ཀུན་ཏུ་དགེ་འདུན་གྱི་ཚོགས་དང༌། ཡུལ་མི་ཀུན་གྱིས་ཚད་མེད་པའི་མྱ་
ངན་གྱིས་ཡོངས་སུ་ནོན་པར་གྱུར། དེ་ནས་ས་ཕྱོགས་ཚང་མར་སངས་རྒྱས་
འདས་མཆོད་དང་། ཞུགས་ འབུལ་ གྱི་ཆོ་ག་ཡང་རྒྱ་ཆེན་པོ་བྱས་སོ། ། མ་
འོངས་པ་ན་སེམས་ཅན་རྣམས་ཀྱི་དད་པའི་རྟེན་དུ་གནས་མི་གཅིག་པ་བརྒྱད་དུ་
མཆོད་རྟེན་ཆེན་པོ་བརྒྱད་བཞེངས་ཏེ། དེ་དག་གི་ནང་དུ་སངས་རྒྱས་ཀྱི་ཚེམས་
དང༌། རིང་བསྲེལ། སྐུ་རུས་སོགས་བཞུགས་སུ་གསོལ་བའི་གནས་རྣམས་ད་ལྟ་
ཡང་དངོས་སུ་མཇལ་རྒྱུ་ཡོད་ པ་བཅས་སོ། ། དེ་ནས་དགྲ་བཅོམ་པ་དང༌།
བྱང་ཆུབ་སེམས་དཔའ། པཎྜི་ཏ་བགྲང་ལས་འདས་པ་བྱོན་ནས་སངས་རྒྱས་
བཅོམ་ལྡན་འདས་ཀྱི་བཀའ་བསྡུ་བ་རིམ་པ་གསུམ་བྱས་ཏེ་རྒྱ་གར་དུ་སངས་རྒྱས་
ཀྱི་བསྟན་པ་དར་ཞིང་རྒྱས་པ་མཛད་པའི་ཚུལ་རྣམས་བོད་ཀྱི་ལོ་རྒྱུས་ཆོས་འབྱུང་
235



དག་ལས་རྒྱས་པར་གསུངས་པ་འདིར་དེ་ཙམ་ལས་མ་བྲིས་སོ། །
གཉིས། གདོད་མར་བོད་དུ་བོན་པོའི་ཆོས་ལུགས་
བྱུང་ཚུལ་སྐོར་མདོ་ཙམ་བཤད་པ།
གངས་ཅན་ བོད་ ཀྱི་ ལྗོངས་ སུ་ དུས་ རབས་ བདུན་ པའི་ སྐབས་ ཙམ་ དུ་
སངས་རྒྱས་ཆོས་ལུགས་མ་བྱུང་སྔོན་གྱི་གདོད་མའི་ཆོས་ལུགས་ལ་བོན་གྱི་ཆོས་
ལུགས་ཞེས་བརྗོད་ལ། རྗེས་སུ་ལོ་རྒྱུས་སྨྲ་བ་དག་གིས་ཆོས་ལུགས་འདིའི་ལོ་
རྒྱུས་འཆད་པའི་སྐབས་སུ་བོན་རང་ཉིད་ཀྱི་མཁས་པ་རྣམས་ཀྱིས་འདོད་ཚུལ་
དང་སངས་ རྒྱས་ཆོས་ལུགས་ པའི་ མཁས་ པ་ དག་ གིས་ བཞེད་ཚུལ་བཤད་པ་
བཅས་མི་མཐུན་པ་སྣ་ཚོགས་ཤིག་བྱུང་འདུག་པ་ལས། ཐོག་མར་བོན་རང་ཉིད་
ཀྱི་མཁས་པ་དག་གིས་བརྩམས་པའི་ལོ་རྒྱུས་ལ་འཁོད་པ་ལྟར་ན། སྤྱི་ལོ་སྔོན་གྱི་
ལོ་དྲུག་བརྒྱ་ཡས་མས་སུ་ཞང་ཞུང་ཡུལ་གྱི་འོལ་མོ་ལུང་རིང་ཞེས་པའི་ཡུལ་གྲུར་
ཡབ་རྒྱལ་པོ་ཐོད་དཀར་དང་ཡུམ་ཡོ་ཕྱི་རྒྱལ་བཞད་མ་གཉིས་ཀྱི་སྲས་སུ་སྟོན་པ་
གཤེན་རབ་མི་བོ་ཆེ་ཞེས་སྐུ་བལྟམས། འདི་ཉིད་སྐུ་ན་གཞོན་པའི་དུས་ནས་
བོན་སྐུའི་སྟོན་པ་ཀུན་ཏུ་བཟང་པོས་གྲོལ་ལམ་རྫོགས་པ་ཆེན་མོའི་བསྟན་པ་སྤེལ་
བའི་གསང་རྒྱུད་སྐོར་དང༌། ལོངས་སྐུའི་སྟོན་པ་གཤེན་ལྷ་འོད་དཀར་གྱིས་
གསང་སྔགས་ཀྱི་བསྟན་པ་སྤེལ་བའི་བླ་རྒྱུད་དག་ལ་སྔོན་མའི་བག་ཆགས་སད་དེ་
སློབ་གཉེར་ཡང་དག་མཛད་ཅིང་སྟོན་པ་གཤེན་རབ་མི་བོས་མདོ་ཕྱོགས་གཙོར་
བྱས་ཀྱི་བསྟན་པ་སྤེལ་བ་ལ་གཡུང་དྲུང་བོན་གྱི་བསྟན་པ་ཞེས་བོད་དུ་གདོད་
མའི་དུས་ སུ་ དར་ ཞིང་ རྒྱས་ པར་ བྱུང༌། བོན་ གྱི་ བསྟན་ པའི་ མཚོན་བྱེད་ ཀྱི་
བསྟན་རྟགས་ཏེ་དུས་དང་རྣམ་པ་ཀུན་ཏུ་འགྱུར་བ་མེད་པའི་གཡུང་དྲུང་རི་མོ་
བཀོད་དེ་གཡུང་དྲུང་བོན་གྱི་བསྟན་པ་ཞེས་སྟོན་པ་གཤེན་རབ་མི་བོས་ཐོག་མར་
236



གསར་འཛུགས་བྱས་ཏེ་བརྒྱུད་པའི་བོན་གྱི་གཞུང་ལུགས་རྣམས་ཚུར་བསྡུས་ན།
ཕྱྭ་གཤེན་ཐེག་པ། སྣང་གཤེན། འཕྲུལ་གཤེན། སྲིད་གཤེན་ཐེག་པ་སྟེ་རྒྱུའི་
ཐེག་པ་བཞི་དང༌། དགེ་བསྙེན་ཐེག་པ་དང༌། དྲང་སྲོང་། ཨ་དཀར། ཡེ་
གཤེན་ཐེག་ པ་ སྟེ་འབྲས་བུའི་ཐེག་པ་བཞི་དང༌། ཁྱབ་པར་ཆེན་པོ་ ཐེག་ པ་
བཅས་ཐེག་པ་རིམ་པ་དགུ་དང་། མོ་དང་། པྲ། གཏོ་བཅོས། རྩིས་དང་སྨན་
དཔྱད་བཅས་ལྷ་བོན་སྒོ་བཞི་སོགས་བོན་ཆོས་རྣམས་ཕྱོགས་སོ་སོར་དར་རྒྱས་
བྱུང་སྟེ། གདུང་འཚོ་མུ་ཚོ་ལྡེམ་དྲུག ཏ་ཟིག་མཁས་ཆེན་མུ་ཙ་ཏྲ་ཧེ་སེ། ཁྲི་
ཐོག་བར་ཙམ། འགུ་ཧི་ལི་སྤར་མ། རྒྱ་གར་གྱི་མཁས་པ་ལྷ་བདག་སྔགས་དྲོ།
རྒྱ་ནག་གི་མཁས་པ་ལེགས་ཏང་རྨངས་པ། ཁྲོམ་གྱི་མཁས་པ་གསེར་རྔོག་ལྕེ་
འབྱམས། བོད་ཀྱི་མཁས་པ་ལྡེམ་གྱིན་ཚ་སྨད་དག མི་ཉག་གི་མཁས་པ་ལྕེ་ཚ་
གར་དགུ བུམ་པའི་མཁས་པ་མུ་སྤུངས་གསང་ཏང༌། ཞང་ཞུང་གི་མཁས་པ་
ཤ་ར་བུ་ཆོས་སོགས་རྗེས་འཇུག་བགྲང་ལས་འདས་པ་དུ་མ་བྱོན་ནས་བོན་ཆོས་
ཐམས་ཅད་ཡང་དག་སྤེལ་ཞིང་དར་བ་བྱས་སོ། ། ཕྱིས་སུ་བོད་ཀྱི་ཡུལ་དུ་སངས་
རྒྱས་ཆོས་ལུགས་དར་སྲོལ་བྱུང་ནས་བོད་རྒྱལ་ཁྲི་སྲོང་ལྡེའུ་བཙན་གྱི་སྐུ་རིང་དུ་
བོད་འབངས་ཡོངས་ལ་བཀའ་བསྒྲགས་ཏེ་སངས་རྒྱས་ཆོས་ལུགས་ལ་དད་ཅིང་
གུས་པའི་སྒོ་ནས་སྐྱབས་ཡུལ་དཀོན་མཆོག་གསུམ་དང་བླ་མ་བཅས་ལ་བརྟེན་པ་
ལས་བོན་ཆོས་ལུགས་བཞིན་སྒྲུབ་མི་ཆོག་པའི་བཀའ་ལུང་ནན་གྱིས་གནང་བས་
བོན་ཆོས་དང་སངས་རྒྱས་ཆོས་ལུགས་བར་འགལ་ཟླ་རྩོད་པ་ཆེས་ཆེར་བྱུང་བར་
སངས་རྒྱས་ཆོས་ཕྱོགས་དེར་རྒྱལ་པོ་དང་བཅས་འཁོར་འབངས་མང་ཤོས་ཀྱིས་
དད་ཅིང་གུས་པའི་ངང་རྒྱུ་བསྐྱེད་ཅིང་ཕུན་སུམ་ཚོགས་པར་བྱུང་བས་བོན་ཆོས་
ཉམས་རྒུད་གྱུར་རུང༌། མཐའ་གཅིག་ཏུ་མེད་པ་བྱེད་མ་ནུས་པར་ད་དུང་བོད་
ཀྱི་མཐའ་འཁོབ་ལུང་ཁུག་སོགས་སུ་བོན་ལུགས་སྐྱོང་བའི་དགོན་སྡེ་མང་ཙམ་
237



ལྷག་ནས་དེང་གི་བར་གནས་སོ། ། གཉིས་པ་སངས་རྒྱས་ཆོས་ལུགས་པས་བོན་
གྱི་ལོ་རྒྱུས་འཆད་སྐབས་བོན་ཆོས་ཐོག་མར་བོད་ཡུལ་དུ་གསར་གཏོད་མཛད་པ་
པོ་བོན་སྟོན་གཤེན་རབ་མི་བོ་ཆེ་ཡིན་ཡང་དེར་བོད་ཡུལ་དུ་དུས་སྔ་ཕྱི་རིམ་པ་
གསུམ་གྱིས་སྒོ་ནས་བོན་གྱི་ཆོས་སྣ་གསུམ་ཙམ་བྱུང་བའི་ཐོག་མ་ནི་བརྡོལ་བོན་
ཞེས་རྗེ་གཉའ་ཁྲི་བཙན་པོའི་དུས་སུ་བོད་དུ་དར་བའི་བོན་པོའི་ཆོས་ལུགས་སྟེ་
སྔོན་གྱི་ལོ་རྒྱུས་དག་ལས། སྔར་བདུད་འདྲེས་བྱིས་པ་ཞིག་ཡུལ་ཁམས་གཞན་དུ་
ཁྲིད་དེ་ནུས་པ་བསླབས་ནས་མངོན་ཤེས་རྫུ་འཕྲུལ་སྟོབས་དང་ལྡན་པ་ཞིག་ལས་
བྱུང་བར་བཞེད་ཅིང་། ཕྱིས་སུ་བོད་ཀྱི་ལོ་རྒྱུས་དེབ་ཐེར་དག་ལས་ཆབ་སྲིད་
བོན་གྱིས་བསྐྱངས་ཞེས་པ་ཙམ་ལས་གཞན་མ་བཤད་ཀྱང་། བོད་ཡུལ་དུ་བོན་
དར་བའི་ཐོག་མ་འདི་ན་འགོས་བཟུང་བ་ཡིན་ཞེས་གྲགས། དེ་དུས་བོན་ལུགས་
ལ་མར་འདྲེ་སྲི་གནོད་པ་དང༌། ཡར་རྒན་རབས་ཀྱི་ལྷ་མཆོད་པ། བར་ཁྱིམ་
ཐབ་འདོན་པ་གསུམ་ཙམ་ལས་བོན་གྱི་བསྟན་པའི་ལྟ་བ་སྐོར་གྱི་བརྡ་ཆད་མ་
བྱུང་བས་བོད་ཀྱི་ཆོས་འབྱུང་ཁག་ལས་གྲི་གུམ་བཙན་པོའི་སྐུ་རིང་དུ་བོན་དར་
བ་ཡང་བཤད་པར་སྣང་ངོ༌། ། དེ་རྗེས་འཁྱར་བོན་ཞེས་པ་ནི་རྒྱལ་པོ་གྲི་གུམ་
བཙན་པོའི་གྲི་གཤེད་བོད་ཀྱི་བོན་དག་གིས་བྱེད་མ་ཤེས་པར་ཁ་ཆེའི་ཡུལ་དང་།
བྲུ་ཤ། ཞང་ཞུང་གསུམ་གྱི་བོན་པོའི་མཁས་པ་མི་གསུམ་རིམ་བཞིན་གདན་
དྲངས་ནས་གཅིག་གིས་གེ་གོང་ཁྱུང་དང་མེ་ལྷ་བསྒྲུབས་པས་རྔ་མོ་བཞིན་ཏེ་ནམ་
མཁར་འགྲོ་བ་དང༌། སྟོར་བའི་དངོས་པོ་ལེན་པ་དང་། བྱ་སྒྲོས་ལྕགས་གཅོད་
པ་སོགས་ཀྱི་ནུས་པ་དུ་མ་བསྟན་པ་དང་། ཡང་གཅིག་གིས་ཇུ་ཐིག་དང་ ལྷ་
བཀའ། སོག་དམར་སོགས་ལ་མོ་བཏབ་ནས་ལེགས་ཉེས་གཏན་ལ་འབེབས་པ།
གཞན་གཅིག་གིས་གཤིན་པོ་འདུར་བ་དང་གྲི་འདུལ་བ་ལ་སོགས་ཤིད་ཀྱི་འབྱེད་
སྒོ་ཤེས་པ་བཅས་ཁོང་གསུམ་གྱིས་བོན་གྱི་ལྟ་བ་གསར་བ་ཞིག་བཟུང་བ་བོད་དུ་
238



དར་སྤེལ་བྱུང་བ་ལ་འཁྱར་བོན་ཞེས་བཏགས་ཤིང་། དེ་དག་གི་ལྟ་བ་ནི་རྒྱ་གར་
གྱི་མུ་སྟེགས་དབང་ཕྱུག་པའི་ལྟ་བ་དང་འདྲེས་པ་ཞིག་ཡིན་ཚུལ་ཐུའུ་བཀྭན་རིན་
པོ་ཆེའི་གྲུབ་མཐའ་ལས་གསུངས་སོ། ། རྗེས་སུ་བསྒྱུར་བོན་ཞེས་པ་ནི་བོད་རྒྱལ་
ཁྲི་སྲོང་ལྡེའུ་བཙན་ནས་རྒྱལ་པོ་གླང་དར་མའི་བར་གྱི་པཎྜི་ཏ་ཤམ་ཐབས་སྔོན་
པོ་ཅན་གྱི་ཆོས་ལོག་གཏེར་དུ་བཅུག་ནས་རང་གིས་བཏོན་ཁུལ་བྱས་ཏེ་བསྒྱུར་བ་
དང༌། ཁྲི་སྲོང་ལྡེ་ བཙན་ གྱི་ དུས་ སུ་ བོན་རྣམས་ སངས་ རྒྱས་ཆོས་ལ་འཇུག་
དགོས་པའི་བཀའ་ཁྲིམས་བྱས་པར་བོན་གྱི་རྒྱལ་བའི་བྱང་ཆུབ་ཟེར་བ་ཁོང་ཁྲོ་
སྐྱེས་ཏེ་བོན་དང་བསྡེབས་ནས་སངས་རྒྱས་ཀྱི་གསུང་རབ་འགའ་ཞིག་བོན་དུ་
བསྒྱུར། དེར་རྒྱལ་པོས་གསན་ནས། དེ་བཞིན་གཤེགས་པའི་གསུང་རབ་བོན་
དུ་བསྒྱུར་བ་རྣམས་ཀྱི་སྐེ་ཆོད་གསུངས་ནས་མང་རབས་ཀྱི་སྐེ་བཅད་པས། བོན་
རྣམས་སྐྲག་ནས་བསྒྱུར་འཕྲོ་བཅས་གཏེར་དུ་སྦས་པ་རྣམས་ཕྱིས་སུ་བཏོན་པ་ལ་
བོན་གཏེར་མ་ཞེས་བསྒྱུར་བ་དང་། གླང་དར་མའི་སྐབས་སུ་སངས་རྒྱས་ཀྱི་
བསྟན་པ་བསྣུབས་རྗེས་གཙང་ཉང་སྟོད་ན་གཤེན་རྒུར་ཀླུ་དགའ་ཞེས་དབུས་ཀྱི་
བོན་གནས་ཤིག་ཏུ་སངས་རྒྱས་ཀྱི་བཀའ་མང་པོ་བོན་ཏུ་བསྒྱུར་ཏེ། སངས་རྒྱས་
ཆོས་ལུགས་ཀྱི་ནང་དོན་དང་ཐ་སྙད་རྣམས་མི་འདྲ་བ་སྣ་ཚོགས་བྱས་ཏེ་མཚོ་ལྔ་
འདྲེའུ་ཆུང་གི་བྲག་ལ་སྦས་ནས་རྗེས་སུ་རང་གིས་བཏོན་པ་ལྟར་བྱས་ཏེ་བསྒྱུར་
བ་བཅས་ སངས་རྒྱས་ཆོས་ལུགས་ཀྱི་གསུང་ རབ་ འགའ་ སྔ་ཕྱི་བོན་ལུགས་ སུ་
བསྒྱུར་བ་ལ་བསྒྱུར་བོན་ཞེས་ཟེར་ལ། གོང་བཤད་འཁྱར་བོན་ལ་ཆབ་ནག་ཅེས་
བརྗོད་ཅིང་འདིར་བསྒྱུར་བོན་ལ་ཆབ་དཀར་ཞེས་ཟེར་བའང་འབྲས་བུའི་བོན་
ཞེས་ཟེར་ཞིང༌། བོན་ལུགས་ཀྱི་གླེགས་བམ་རྣམས་དུས་འདི་ནས་བོད་གངས་
ཅན་ལྗོངས་སུ་བྱུང་བ་ཡིན་པར་བཤད་དོ། ། ད་དུང་བོན་ཀྱི་ཆོས་ལ་བཀའ་
འགྱུར་བྱིངས་གི་ཚབ་ཡོད་ཅིང་། རྫོགས་ཆེན་རིན་ཆེན་གསེར་གྱི་ཕྲེང་བ་སོགས་
239



ལྟ་བ་སྟོན་པའི་གཞུང་ལུགས་རྣམས་དང༌། ཕུང་པོ་རང་འགྱུར་ཐིག་ལེ་དགུ་
སྐོར་སོགས་སྒོམ་པའི་གཞུང་ལུགས། ཁམས་བརྒྱད་གཏན་ལ་ཕབ་པའི་འབུམ་
སོགས་སྤྱོད་པའི་གཞུང་ལུགས་བཅས་ཆབ་ནག་སྲིད་པ་རྒྱུད་ཀྱི་བོན་སྐོར་དང་།
སྤྱི་སྤུངས་བོན་མཛོད་དང་ཕ་རྒྱུད་དྲག་པོ་དགུ་འདུས། མ་རྒྱུད་ཉི་མ་དགུ་ཤར།
ཁྲོ་རྒྱུད་མདོ་ཆེན་བྱམས་པ་སོགས་བསྐྱེད་རྫོགས་འབྲས་བུའི་སྐོར་སོགས་ཆབ་
དཀར་སྔགས་ཀྱི་བོན་གཞུང་དུ་མ་ཡོད་ཚུལ་བཅས་ཐུའུ་བཀཱན་གྲུབ་མཐའ་དང་
ཡིག་རྙིང་འགའ་ལས་གསུངས་པ་ལྟར་བཀོད་དོ། །
གསུམ། བོད་དུ་སངས་རྒྱས་བསྟན་པ་སྔ་དར་དང་
ཕྱི་དར་སྐོར་མདོ་ཙམ་བཤད་པ།
སྤྱིར་སངས་རྒྱས་བསྟན་པ་དར་བའི་སྐོར་དུ་གོང་སྨོས་རྒྱལ་རབས་སོ་སོའི་
ལོ་རྒྱུས་གླེང་བའི་སྐབས་སུ་རགས་ཙམ་བཤད་ཟིན་ཡང་། འདིར་གངས་ཅན་
ལྗོངས་སུ་སངས་རྒྱས་ཀྱི་བསྟན་པར་སྔ་དར་དང་ཕྱི་དར་གྱི་དབྱེ་བའི་སྐོར་ལ་
བསྟན་པ་སྔ་དར་ཞེས་བོད་ཀྱི་རྒྱལ་ རབས་ཉེར་བདུན་པ་འཕགས་པ་ཀུན་ཏུ་
བཟང་པོའི་སྤྲུལ་བ་རྒྱལ་པོ་ལྷ་ཐོ་ཐོ་རི་གཉན་བཙན་གྱི་སྐུ་རིང་ལ་སྤང་སྐོང་ཕྱག་
བརྒྱ་པ་དང་མདོ་སྡེ་ཟ་མ་ཏོག་སོགས་གླེགས་བམ་ཐུགས་རྟེན་བཅས་རྙེད་ཀྱང་
བརྗོད་དོན་མ་ཤེས་པར་མཚན་གཉན་པོ་གསང་བར་བཏགས་ནས་བཀུར་ཅིང་
མཆོད་པ་བྱས་ཏེ་སངས་རྒྱས་བསྟན་པའི་ཆོས་ཀྱི་དབུ་བརྙེས་ཙམ་བྱུང་། དེའི་
སྔ་རོལ་དུ་སངས་རྒྱས་བསྟན་པའི་མིང་ཙམ་ཡང་མེད་ཅིང་། བོན་པོའི་ཆོས་
ཙམ་ལ་དད་གུས་མཆོད་པར་བྱས་སོ། ། དེ་ནས་ལྷ་ཐོ་ཐོ་རིས་རྨི་ལམ་དུ་འདི་
ནས་རྗེས་སུ་མི་རབས་ལྔ་པར་དཔེ་ཆ་འདིའི་དོན་ཡང་དག་ཤེས་པ་འབྱུང་ཞེས་
ལུང་བསྟན་པ་ཇི་བཞིན་མི་རབས་ལྔ་པར་རྒྱལ་པོ་སྲོང་བཙན་སྒམ་པོའི་སྐུ་རིང་
240



ལ་བློན་པོ་ཐོན་མི་སམྦྷོ་ཊ་རྒྱ་གར་འཕགས་པའི་ཡུལ་དུ་བརྫངས་ཏེ་ལེགས་སྦྱར་
གྱི་སྐད་དང་རིག་གནས་ལ་ལེགས་པ་སྦྱངས་མཐར། བོད་དུ་ཕྱིར་ལོག་སྟེ་རྒྱ་
གར་གྱི་ཡི་གེ་ལན་ཝར་གཉིས་ལ་དཔེ་བྱས་ཏེ་བོད་རང་གི་སྐད་དང་བསྟུན་ནས་
ཡི་གེའི་སྲོལ་གསར་དུ་འབྱེད་པར་མཛད། རྒྱ་བལ་ཡུལ་ནས་བཙུན་མོ་རྣམ་
གཉིས་ཀྱིས་བོད་དུ་རྟེན་གྱི་གཙོ་བོ་ཇོ་བོ་མི་བསྐྱོད་རྡོ་རྗེ་དང་ཇོ་བོ་ཤཱཀྱ་མུ་ནེ་
བཅས་སྐུ་གསུང་ཐུགས་རྟེན་ངོ་མཚར་བ་དུ་མ་སྤྱན་དྲངས། ར་ས་འཕྲུལ་སྣང་
གི་གཙུག་ལག་ཁང་སོགས་མཐའ་འདུལ་ཡང་འདུལ་གྱི་ལྷ་ཁང་བརྒྱ་རྩ་བརྒྱད་
བཞེངས། སྤྱན་རས་གཟིགས་ཀྱི་མདོ་རྒྱུད་ཉེར་གཅིག་སོགས་རྒྱལ་བའི་གསུང་
རབ་ཀྱི་ཆོས་མང་པོ་བོད་ཀྱི་སྐད་ཡིག་ཏུ་བསྒྱུར་བར་མཛད་ཅིང་བསྟན་པའི་སྲོལ་
ལེགས་པར་གཏོད་པ་ཡིན་ནོ། ། དེ་ནས་ཆོས་རྒྱལ་ཁྲི་སྲོང་ལྡེ་བཙན་གྱི་སྐུ་དུས་
སུ་རྒྱ་གར་ཕྱོགས་ནས་མཁན་ཆེན་ཞི་བ་འཚོ་དང་སློབ་དཔོན་པདྨ་འབྱུང་གནས་
སོགས་དགེ་བའི་བཤེས་གཉེན་དམ་པ་དུ་མ་གདན་དྲངས་ཤིང༌། བོད་དུ་བསམ་
ཡས་མི་འགྱུར་ལྷུན་གྱིས་གྲུབ་པའི་ཆོས་སྡེ་ཆེན་མོ་བཙུགས། དེར་བི་རོ་ཙ་ན་
སོགས་སྐྱེས་མཆོག་དུ་མ་རབ་ ཏུ་བྱུང་བའི་སྡེ་བཙུགས། ཀ་ཅོག་ཞང་གསུམ་
སོགས་སྐད་གཉིས་སྨྲ་བའི་ལོ་ཙཱ་བ་བགྲང་ལས་འདས་པ་བྱུང་བས་མདོ་རྒྱུད་
དགོངས་འགྲེལ་དུ་མ་བོད་དུ་བསྒྱུར་ཏེ་འཆད་ཉན་གྱི་སྲོལ་དར་བ་མཛད། ལྟ་
སྤྱོད་རྣམ་དག་འཛིན་པའི་འཕགས་པ་དམ་པ་དང་གྲུབ་པ་ཐོབ་པའི་སྐྱེས་མཆོག་
དུ་མ་བྱོན་ནས་སངས་རྒྱས་ཀྱི་བསྟན་པ་དར་ཞིང་རྒྱས་པར་མཛད་དོ། ། དེ་ནས་
མངའ་བདག་ཁྲི་རལ་བ་ཅན་གྱི་སྐུ་དུས་སུ་པཎྜི་ཏ་ཛི་ན་མི་ཏྲ་སོགས་མཁས་ཆེན་
དུ་མ་ཡང་སྤྱན་དྲངས་ཏེ། དམ་པའི་ཆོས་གཞུང་དུ་མ་བོད་དུ་ བསྒྱུར་ ཅིང་
གསུང་རབ་ཐམས་ཅད་སྐད་གསར་བཅད་ཀྱི་སྒོ་ནས་ཡང་དག་གཏན་ལ་ཕབ་
རྗེས། རྒྱལ་པོ་གླང་དར་མ་རྒྱལ་སར་འཁོད་ནས་སངས་རྒྱས་ཀྱི་བསྟན་པ་བོད་
241



དུ་ལྷག་མ་མེད་པར་བསྣུབས་པའི་བར་གྱི་དུས་སྐབས་ལ་བསྟན་པ་སྔ་དར་ཞེས་
གྲགས་སོ། ། བསྟན་པ་ཕྱི་དར་གྱི་རྣམ་གཞག་གཙོ་བོ་ནི་གླང་དར་མའི་སྐབས་སུ་
བསྟན་པ་བསྣུབས་ནས་རྗེས་སུ་སླར་ཡང་གངས་ ཅན་ཡུལ་དུ་དར་བའི་ མགོ་
བརྩམས་པ་སྟེ། གོང་བཤད་བསྟན་པ་བསྣུབས་པའི་སྐབས་སུ་དཔལ་ཆེན་ཆུ་བོ་
རིའི་སྒོམ་གྲྭ་ན་གཡོ་དགེ་འབྱུང་དང་། གཙང་རབ་གསལ། དམར་ཤཱཀྱ་མུ་ནེ་
ཞེས་ཀུན་གྱིས་དམར་གཡོ་གཙང་གསུམ་མམ་མཁས་པ་མི་གསུམ་དུ་འབོད་པའི་
སྡོམ་བརྩོན་ཅན་འདི་རྣམ་པ་གསུམ་རྒྱལ་པོ་གླང་དར་གྱིས་ཉེས་ཆད་ལ་འཇིགས་
ཏེ། སངས་རྒྱས་ཀྱི་གསུང་རབ་འདུལ་བའི་གླེགས་བམ་དུ་མ་བསྣམས་བཞིན་
མངའ་རིས་དང་ཧོར་ཡུལ་བརྒྱུད་དེ་མདོ་ཁམས་སྨད་དུ་ཕེབས་ནས་བཞུགས་
ཤིང་། དེའི་ཚེ་ཡུལ་དེར་བོན་ཆོས་ བསླབས་ པས་ བོན་ མིང་ དུ་ མུ་ཟུ་ གསལ་
འབར་བྱ་བ་ཞིག་ཡོད་པ་ལས་འཕྲོ་དབང་གིས་དད་མོས་སྐྱེས་ཏེ་ཁོང་གསུམ་དང༌
མཇལ་ཏེ་རབ་བྱུང་གི་སྡོམ་པ་ཞུས་པའི་མཚན་ཡང་མཁན་སློབ་གྱི་མཚན་ནས་
དྲངས་ཏེ་དགེ་བ་རབ་གསལ་དུ་གྲགས་ཤིང༌། ཀུན་གྱིས་བླ་ཆེན་ཞེས་གུས་པའི་
མཚན་འཛིན་པ་འདི་ཉིད་ལས་ འདུལ་ བའི་ སྡོམ་རྒྱུད་མ་ཆད་པར་སྤེལ་བར་
མཛད་དོ། ། སྤྱིར་བསྟན་པ་དར་ནུབ་ཀྱི་ཚད་གཞི་ནི་འདུལ་ཁྲིམས་ཡོད་མེད་ཀྱི་
ཆ་ནས་འཇོག་དགོས་པར་བཤད་པས་སྐབས་དེར་རབ་བྱུང་གི་རྟེན་ཅན་ཞིག་མ་
བྱོན་ཡང་དམངས་ཁྲོད་དུ་གོས་དཀར་ཅན་ཞེས་བསྟན་འཛིན་གྱི་སྐྱེ་བོ་སྔགས་
འཆང་མང་པོ་བཞུགས་ཡོད་པར་གྲགས། དེ་ལྟར་ཐུབ་པའི་བསྟན་པ་ཉག་ཕྲ་མེ་
རོ་ལྟ་བུའི་སྲོལ་དེ་མདོ་ཁམས་ནས་སླར་གསོས་ཏེ་དབུས་གཙང་ཕྱོགས་ནས་ཀླུ་མེ་
ཚུལ་ཁྲིམས་ཤེས་རབ་དང༌། སུམ་པ་ཡེ་ཤེས་བློ་གྲོས། འབྲོང་ཡེ་ཤེས་ཡོན་ཏན།
རག་ཤི་ཚུལ་ཁྲིམས་འབྱུང་གནས། རྨ་བན་རིན་པོ་ཆེ། སྦ་ཚུལ་ཁྲིམས་བློ་གྲོས།
ལོ་སྟོན་རྡོ་རྗེ་དབང་ཕྱུག ཚོ་བཙུན་ཤེས་རབ་སེང་གེ འ་བརྒྱད་སྤུན་གཉིས།
_242



བོང་དོང་པ་ཨུ་པ་ཏ་ཀ་ར་བཅས་མི་བཅུ་སྔ་གཞུག་ཏུ་མདོ་ཁམས་སུ་བླ་ཆེན་
དགོངས་པ་རབ་གསལ་མདུན་ནས་སྡོམ་རྒྱུན་བླངས་ཏེ་ཕྱིར་དབུས་སུ་ལོག་ཅིང་
བསམ་ཡས་རྒྱལ་པོ་ཚ་ན་ཡེ་ཤེས་རྒྱལ་མཚན་ཡབ་སྲས་ཀྱི་མཐུན་རྐྱེན་སྦྱར་བར་
བརྟེན་ལྷ་ཁང་ཞིག་གསོ་དང་གསར་བརྩིགས་ལེགས་པར་བགྱིས་ཏེ་གནས་གཞི་
བཟུང་ཞིང་དགེ་འདུན་པའི་སྡོམ་རྒྱུད་སྤེལ་བས་སངས་རྒྱས་བསྟན་པ་སླར་ཡང་
བོད་དབུས་གཙང་ཕྱོགས་སུ་དར་བའི་འགོ་ཚུགས་ཏེ། རིམ་གྱིས་འཕེལ་བས་
བཤད་སྒྲུབ་བསྟན་པའི་འཕྲིན་ལས་རྒྱས་པར་གྱུར་ཅིང་རང་རེའི་ཆོས་འབྱུང༌
རྣམས་སུ་འདི་ལ་བསྟན་པའི་མེ་རོ་སྨད་ནས་གསོས་ཏེ་འདུལ་བ་སྨད་དར་ཞེས་
མིང་གྲགས་སོ། ། དེས་ན་བླ་ཆེན་དང་། ཀླུ་མེས་ལ་སོགས་གངས་ཅན་པ་ལ་
བཀའ་དྲིན་མཆོག་ཏུ་ཆེ། སྟོད་ཕྱོགས་ནས་སངས་རྒྱས་ཀྱི་བསྟན་པ་སླར་ཡང་
གསོས་ཚུལ་ནི་བཙན་པོ་གདུང་རྒྱུད་འོད་སྲུང་ལས་མཆེད་པའི་ལྷ་བླ་མ་ཡེ་ཤེས་
འོད་ཀྱི་དུས་སུ་ལོ་ཙཱ་བ་རིན་ཆེན་བཟང་པོ་སོགས་རྒྱ་གར་དུ་ཆོས་སློབ་པར་
བཏང་མཐར་མཁས་པ་ཆེན་པོར་གྱུར་ཏེ་མདོ་སྔགས་ཀྱི་ཆོས་མང་པོ་བསྒྱུར། དེ་
ནས་བོད་དུ་གསང་སྔགས་གསར་མ་ཞེས་ལོ་ཆེན་རིན་ཆེན་བཟང་པོའི་དུས་སུ་
འགོ་ཚུགས་པ་མ་ཟད། ལྷག་པར་ཁོང་གིས་ལྷ་བླ་མ་ཡེ་ཤེས་འོད་ཀྱིས་བཀའ་
ལུང་བཞིན། ཁ་ཆེའི་པཎྜི་ཏ་དྷརྨ་པཱ་ལ་དང༌། པྲ་ཏ་ཀ་ར་ཝརྨ། པདྨ་ཀ་ར་
ཝརྨ་སོགས་མཁས་པ་མང་པོ་བོད་དུ་སྤྱན་དྲངས་ཤིང༌། དེ་དག་ལས་བོད་དུ་
རབ་བྱུང་མང་པོ་བསྙེན་པར་རྫོགས་པ་དང༌། འདུལ་བའི་བཤད་པ་དང་ལག་
ལེན་རྒྱ་ཆེར་སྤེལ་བ་མཛད་པའི་མཁན་བུ་པཱ་ལ་རྣམ་གསུམ་བཅས་མངའ་རིས་
སྟོད་དུ་འདུལ་བའི་བསྟན་པ་རྒྱ་ཆེན་དར་བར་མཛད་པ་དེ་རྣམས་ལ་སྟོད་འདུལ་
དུ་གྲགས། མངའ་བདག་ལྷ་ལྡེའི་སྐུ་རིང་ལ་ཁ་ཆེའི་པཎ་ཆེན་ཤཱཀྱ་ཤྲཱིར་སྤྱན་
དྲངས། མདོ་དང་བསྟན་བཅོས་མང་དུ་བསྒྱུར་ཏེ་བསྟན་པ་རྒྱས་པར་མཛད་
243



ཅིང་། དེ་ལས་བརྒྱུད་པའི་སྡོམ་རྒྱུན་ལ་པཎ་ཆེན་སྡོམ་རྒྱུན་ཞེས་ཟེར། དེས་ན་
བསྟན་པ་ཕྱི་དར་གྱི་སྐབས་སུ་བོད་ཡུལ་འདིར་ཆོས་དང་རིག་གནས་ཐམས་ཅད་
ལ་གུས་རྟག་སྦྱོར་བའི་བརྩོན་པ་འཚར་རླབས་གསར་བ་འཕྱོ་བའི་དུས་རབས་
ཤིག་ཏུ་སླེབས་ཡོད་ཀྱང་། བོད་སྤྱི་ཁྱབ་ལ་མངའ་བསྒྱུར་བའི་བཙན་པོ་དང་
སྲིད་གཞུང་ཞིག་མེད་སྟབས། ཡུལ་སྡེ་སོ་སོའི་རྗེ་འབངས་རྣམས་ཀྱིས་རང་རང་
གི་འདོད་ཞེན་དང་ཆ་རྐྱེན་ལ་བརྟེན་ནས། འགའ་ཞིག་གིས་རྒྱ་གར་འཕགས་
པའི་ཡུལ་མཆོག་དང་ཁ་ཆེ་ལ་སོགས་ལས་ལོ་པཎ་རྣམས་སྤྱན་དྲངས་ཏེ་དམ་པའི་
ཆོས་ལ་དག་ཐེར་མཛད་པ་དང་། འདུལ་ཁྲིམས་ལ་ཤུགས་སྣོན་བྱས་པ། ཤེས་
རིག་དར་སྤེལ་གཏོང་བ་བཅས་མཛད་རྗེས་རྒྱ་ཆེན་བཞག་ཡོད་ཅིང༌། འགའ་
ཞིག་གིས་རྒྱ་གར་སོགས་སུ་སངས་རྒྱས་ཆོས་དང་རིག་གནས་འཚོལ་ཕྱིར་གསེར་
མང་པོ་བསགས་ཏེ་སློབ་ཡོན་ཁྱེར། རང་གི་ལུས་སྲོག་ལ་མ་ལྟོས་པར་མཁས་
པའི་སློབ་དཔོན་དུ་མར་བསྟེན། མདོ་སྔགས་ཀྱི་གཞུང་ལུགས་སོགས་ལ་གསན་
བསམ་མཐར་ཕྱིན་ གནང་ སྟེ། ཐེ་ཚོམ་གྱི་ སྒྲོ་འདོགས་ ཐམས་ ཅད་ཡང་དག་
བཅད་ཅིང༌། སླར་བོད་དུ་ལོག་ནས་དགོན་གནས་གསར་འདེབས་མཛད་པ་མ་
ཟད། འཆད་རྩོད་རྩོམ་གསུམ་གྱི་སྒོ་ནས་གདུལ་བྱ་སྐྱོང་ཞིང་ཆོས་དང་རིག་
གནས་མཐའ་དག་དར་སྤེལ་བཏང་། དེ་ནས་བཟུང་དགོན་པ་ནི་ཆོས་དང་རིག་
གནས་གཉིས་ཀའི་འཆད་ཉན་དང་དར་སྤེལ་བྱེད་ཡུལ་གྱི་ལྟེ་གནས་གཙོ་བོར་
གྱུར། ཆོས་དང་རིག་གནས་ལ་ སློབ་ གཉེར་བྱེད་ པའི་མི་སྣ་དག་ལ། བོད་
འབངས་ཀུན་གྱིས་ཧ་ཅང་དད་གུས་ཆེན་པོ་ཐོབ་སྟེ། མཐར་བོད་ཀྱི་ཆོས་དང་
སྲིད་ཀྱི་དབང་ཆ་དེ་རང་ཤུགས་ཀྱིས་དགོན་པའི་བདག་པོ་རྣམས་ཀྱི་ལག་ཏུ་ལྷུང་
ནས་ཆོས་སྲིད་ཟུང་འབྲེལ་ཀྱི་རྨང་གཞི་ཆགས་པ་དང་། སངས་རྒྱས་ཆོས་ལུགས་
ལའང་ནང་གསེས་སྤང་ལ་མེ་ཏོག་བཞད་པ་ཇི་བཞིན་གྲུབ་མཐའི་ཁག་གི་དབྱེ་བ་
244



རྣམས་བྱུང་ཡོད། སྤྱིར་གྲུབ་མཐའ་ཞེས་པ་ནི་ལུང་དང་རིག་པ་གང་རུང་ལ་
བརྟེན་ནས་རྣམ་རྟོག་གི་སྒྲོ་བཏགས་པའི་ཆ་གཞན་བཀག་སྟེ་རང་གི་བློ་ངོར་ཡང་
དག་པར་འཐད་པའི་དོན་དེ་ཉིད་གྲུབ་པའམ་དམ་བཅས་ཏེ་འཛིན་ཚུལ་ལས་
གཞན་དུ་མེད་དོ་སྙམ་ནས་ཐག་བཅད་པའི་ལྟ་བ་དེ་ལ་གྲུབ་མཐའ་ཟེར་ཞིང་།
བོད་གངས་ཅན་ལྗོངས་སུ་བསྟན་པ་ཕྱི་དར་གྱི་འགོ་ཙམ་ནས་ཆོས་རྒྱལ་ལོ་པཎ་
རྣམས་ཀྱི་བཀའ་དྲིན་ལ་བརྟེན་ནས་རྒྱལ་བའི་བསྟན་པ་རིན་པོ་ཆེ་གོང་ནས་གོང་
དུ་འཕེལ་ཞིང་རྒྱས་པར་བྱུང་བས་གྲུབ་མཐའ་མི་གཅིག་པ་དུ་མ་ཞིག་དར་བ་
བྱུང་ངོ༌། ། གྲུབ་མཐའི་ཐ་སྙད་དེ་དག་མཚན་འདོགས་ཚུལ་ནི་གཙོ་བོ་ཆོས་བྱུང་
དང་ཆོས་ལ་འཆད་ཉན་མཛད་པའི་མི་སྣ་དེ་དག་གི་འཁྲུངས་ཡུལ་གནས་ཡུལ་
བཅས་ལ་བརྟེན་ནས་ས་སྐྱའི་གྲུབ་མཐའ་དང་། ཇོ་ནང་པ། ཤངས་པ། འབྲི་
གུང་བ་བཅས་མིང་བཏགས་པ་ལྟ་བུ། ཆོས་ཀྱི་སྒྲོ་འདོགས་བཅད་ནས་ལྟ་བ་
གསར་དུ་གཏོད་པའི་སློབ་དཔོན་གྱི་མཚན་ལ་བརྟེན་ནས་མིང་བཏགས་པ་ནི་
ཀརྨ་པ་དང༌། བུ་ལུགས་པ་ལྟ་བུ། ཡང་ཁ་ཅིག་ནི་རྒྱ་གར་གྱི་པཎ་གྲུབ་རེ་ལས་
གདམས་པ་སྣ་རེ་ཞུས་ཤིང༌། དེ་ཉིད་གཙོ་བོར་ཉམས་སུ་ལེན་པ་ལ་གདམས་པ་
དེའི་མིང་འདོགས་པ་ནི་བཀའ་གདམས་པ་དང༌། རྫོགས་ཆེན་པ། ཕྱག་ཆེན་
པ། ཞི་བྱེད་པ་བཅས་སངས་རྒྱས་ཤཱཀྱ་ཐུབ་པའི་བསྟན་པ་གཅིག་ལ་གྲུབ་པའི་
མཐའ་དུ་མ་བྱུང་བ་དག་འོག་ཏུ་རེ་རེ་བཞིན་རགས་ཙམ་བརྗོད་པར་བྱའོ། །
245



བཞི། བོད་དུ་ཆོས་འབྱུང་ལོ་རྒྱུས་ལས་རྙིང་མ་པའི་གྲུབ་མཐའ་
བྱུང་ཚུལ་སྐོར་མདོ་ཙམ་བཤད་པ། །
རྙིང་མའི་ཆོས་ལུགས་ཞེས་པ་ནི་བོད་དུ་ནང་པའི་གསང་སྔགས་ཀྱི་ཆོས་
བྱུང་བའི་ཐོག་མ་ཡིན་ཞིང་། རྒྱལ་པོ་སྲོང་བཙན་སྒམ་པོའི་སྐུ་དུས་རྒྱ་གར་གྱི་
སློབ་དཔོན་ཀུ་ས་ར་དང་། བྲམ་ཟེ་ཤ་ཀ་ར། བལ་པོའི་སློབ་དཔོན་ཤྲི་ལ་མཉྫ་
སོགས་སྤྱན་དྲངས་ཏེ་གསང་སྔགས་ཀྱི་རྒྱུད་མང་པོ་བསྒྱུར་ཞིང་། བོད་ཁམས་
ཐམས་ཅད་འཕགས་པ་སྤྱན་རས་གཟིགས་ལ་གསོལ་བ་འདེབས་པའི་མ་ཎི་འབྲུ་
དྲུག་བཟླ་བའི་སྲོལ་རྒྱུན་ཐོག་མར་འདི་ནས་དར། དེ་ནས་མི་རབས་ལྔ་པར་
རྒྱལ་པོ་ཁྲི་སྲོང་ལྡེ་བཙན་གྱི་སྐུ་དུས་སློབ་དཔོན་ཆེན་པོ་པདྨ་སམྦྷ་བ་བོད་དུ་སྤྱན་
དྲངས། ལྷ་འདྲེ་གདུག་པ་ཅན་ཐམས་ཅད་དམ་ལ་བཏགས། ནམ་མཁའ་ལ་རྡོ་
རྗེའི་འགྲོས་དང་བཅས་ཏེ་ས་འདུལ་མཛད་ནས་མི་འགྱུར་ལྷུན་གྱིས་གྲུབ་པའི་
གཙུག་ལག་ཁང་བཞེངས། རྗེ་འབངས་ཉེར་ལྔ་སོགས་སྣོད་ལྡན་གྱི་སློབ་མ་མང་
པོར་ལུང་ཨ་ནུ་ཡོ་ག་དང་བསྐྱེད་པ་མ་ཧཱ་ཡོ་ག རྫོགས་པ་ཆེན་པོ་ཨ་ཏི་ཡོ་ག་
དང་བཅས་ཡོ་ག་རྣམ་གསུམ་གྱི་དབང་དང་མན་ངག་མང་པོ་གསུངས་པས་སྨིན་
གྲོལ་ལ་བཀོད་ཅིང་གྲུབ་པ་ཐོབ་པའི་སྐྱེས་བུ་དམ་པ་མང་པོ་བྱུང་སྟེ། ཉི་མའི་
འོད་ལ་ཆིབས་པ་ནམ་མཁའི་སྙིང་པོ། བྲག་ལ་ཕུར་བུ་འདེབས་མཁན་སངས་
རྒྱས་ཡེ་ཤེས། རྟ་སྐད་ཐེངས་གསུམ་ཐོན་པ་རྒྱལ་བ་མཆོག་དབྱངས། བསད་
པའི་མི་རོ་སློང་བ་མཁར་ཆེན་མཚོ་རྒྱལ། མ་མོ་མངོན་སུམ་འཁོལ་བ་དཔལ་གྱི་
ཡེ་ཤེས། ལྷ་འདྲེ་བྲན་དུ་འཁོལ་བ་དཔལ་གྱི་སེང་གེ ཡེ་ཤེས་སྤྱན་དང་ལྡན་པ་
བི་རོ་ཙ་ན། ཏིང་འཛིན་མི་གཡོ་གྲུབ་པ་མངའ་བདག་རྒྱལ་པོ། རྟོགས་པའི་
246



མཆོག་དང་ལྡན་པ་གཡུ་སྒྲ་སྙིང་པོ། རྫུ་འཕྲུལ་སྟོན་པ་ཛྙཱ་ན་ཀུ་མཱ་ར། རླུང་ལྟར་
ཐོགས་པ་མེད་པ་རྡོ་རྗེ་བདུད་འཇོམས། མཁའ་སྤྱོད་གནས་སུ་གཤེགས་པ་ཡེ་
ཤེས་དབྱངས། གཅན་གཟན་གཉའ་ནས་འཛིན་པ་སོག་པོ་དཔལ། མཁའ་རུ་
བྱ་བཞིན་ལྡིང་བ་སྣ་ནམ་ཡེ་ཤེས། ཕུར་བ་གདངས་ཚད་འགུམ་པ་དཔལ་གྱི་
དབང་ཕྱུག མི་བརྗེད་གཟུངས་རྣམས་ཐོབ་པ་ལྡན་མ་རྩེ་མང་། གཞན་སེམས་
རྟོགས་པའི་ནུས་ལྡན་ སྐ་བ་དཔལ་བརྩེགས། ཆུ་བོ་གྱེན་ལ་ ལྡོག་ པ་ ཤུད་བུ་
དཔལ་སེང་། རོ་ལངས་གསེར་དུ་བསྒྱུར་མཛད་རྒྱལ་བའི་བློ་གྲོས། ནམ་མཁའི་
བྱ་ཡང་འཛིན་ཐུབ་ཁྱེའུ་ཆུང་ལོ། བྱང་ནས་གཡག་རྒོད་ཁུག་པ་དྲན་པ་ནམ་
མཁའ། ཆུ་དཀྱིལ་ཉ་ལྟར་འཛུལ་བ་འོ་བྲན་དབང་ཕྱུག ཕ་བོང་ཟས་སུ་ཟ་བ་
རྨ་ཐང་རིན་ཆེན། རི་བྲག་ཐོགས་པ་མེད་པ་དཔལ་གྱི་རྡོ་རྗེ། ཐོག་ཆེན་མདའ་
ལྟར་འཕེན་པ་ལང་གྲོ་དཀོན་མཆོག མཁའ་ལ་སྐྱིལ་ཀྲུང་འཆའ་བ་རྒྱལ་བའི་
བྱང་ཆུབ་བཅས་བྱུང་ངོ༌།། གཞན་ཡང་སྔགས་འཆང་དྷརྨ་ཀིརྟི། བི་མ་ལ་མི་ཏྲ།
སངས་རྒྱས་གསང་བ། ཤྲིནྟ་གཌྷ་ སོགས་རྒྱ་གར་གྱི་པཎྜི་ཏ་མང་པོ་བྱོན་ནས་
གསང་སྔགས་ཀྱི་ཆོས་མང་པོ་གསུངས་ཤིང་བསྒྱུར་བར་མཛད། སློབ་དཔོན་
ཆེན་པོས་མ་འོངས་པའི་དོན་དུ་རི་དང་བྲག མཚོ་དང་མཚེའུ་སོགས་སུ་གཏེར་
དུ་སྦས་པ་བཅས་གོང་གསལ་ལྟར་ན་གསང་སྔགས་རྙིང་མའི་ཆོས་ནི་དུས་རབས་
བདུན་པ་རྒྱལ་པོ་སྲོང་བཙན་སྒམ་པོའི་སྐབས་སུ་ཐོར་བུ་ཙམ་བྱུང་ཡོད་རུང་།
རྒྱ་ཆེར་འཕེལ་བའི་དུས་ནི་ཁྲི་སྲོང་ལྡེ་བཙན་ གྱི་ སྐབས་ནས་ ཡིན་ལ། སྲོལ་
འབྱེད་མཁན་གཙོ་བོ་མཁན་སློབ་རྣམ་གཉིས་དང་བཤད་མ་ཐག་པའི་ལོ་པཎ་
གྲུབ་ཐོབ་དག་ལས་བྱུང་བའོ། ། རྙིང་མ་ཞེས་པའི་དོན་ནི་མདོ་ཕྱོགས་ལ་གསར་
རྙིང་གི་དབྱེ་བ་མ་བྱུང་བས། གསང་སྔགས་ཀྱི་སྒོ་ནས་ཐ་སྙད་འདི་བཞག་པ་
ཡིན། དེར་ཡང་འགྲེལ་བཤད་ཐད་སྲོལ་མི་འདྲ་བ་ཡོད་ཀྱང་མཁས་པ་ཕལ་ཆེ་
247



བའི་གསུང་རྒྱུན་ལ་པཎྜི་ཏ་སྨྲི་ཏི་ཛྙཱ་ན་བྱོན་པ་ཡན་ཆད་དུ་བསྒྱུར་བའི་གསང་
སྔགས་ཀྱི་རྒྱུད་རྣམས་ལ་རྙིང་མ་དང་། མངའ་རིས་ལོ་ཙཱ་བ་རིན་ཆེན་བཟང་པོ་
བྱོན་པ་མན་ཆད་དུ་བསྒྱུར་ བའི་ རྒྱུད་རྣམས་ལ་ གསང་སྔགས་གསར་མ་ཞེས་
གསར་རྙིང་གི་དབྱེ་མཚམས་ གསལ་ བོ་ གསུངས་ ཡོད། དེའང་ གཙོ་ཕལ་གྱི་
དབང་དུ་བྱས་པ་ལས། མཐའ་གཅིག་ཏུ་ངོས་བཟུང་བ་མིན་ཏེ། ལོ་ཙཱ་བ་རིན་
བཟང་ནས་གསང་སྔགས་གསར་མའི་འགྱུར་མགོ་ཚུགས་ཞེས་པའང་དཔེ་མཚོན་
ཙམ་ལས་ངེས་པར་མིན་ཏེ། སྐབས་དེ་དང་ཕལ་ཆེར་མཉམ་པའི་འབྲོག་མི་དང་
འགོས་ལོ་ཙཱ་བ། ལྷོ་བྲག་མར་པ་ལོ་ཙཱ་བ་རྣམས་ནས་བསྒྱུར་ཅིང་བཤད་པའི་
ཆོས་བརྒྱུད་རྣམས་ཀྱང་གསང་སྔགས་གསར་མ་ཡིན་པར་གསུངས་སོ། ། རྙིང་
མའི་ཆོས་ལ་བརྒྱུད་མི་འདྲ་བའི་སྒོ་ནས་རིང་བརྒྱུད་བཀའ་མ། ཉེ་བརྒྱུད་གཏེར་
མ། ཟབ་མོ་དག་སྣང་གི་བརྒྱུད་བཅས་གསུམ་དུ་དབྱེ་བ་སྣང་བས། དེ་དག་ཇི་
ལྟར་བྱུང་ཚུལ་ནི། བཀའ་མ་སྒྱུ་འཕྲུལ་དང༌། འདུས་པ་མདོ། སེམས་ཕྱོགས་
ཏེ་མདོ་སྒྱུ་སེམས་གསུམ་ཟེར་བ་ལས། སྒྱུ་འཕྲུལ་གསང་བ་སྙིང་པོ་སྐོར་ནི་བི་མ་
ལས་རྨ་རིན་ཆེན་མཆོག་ལ་བཤད་ཅིང་བསྒྱུར། དེས་གཙུག་ཏུ་རིན་ཆེན་གཞོན་
དང་གྱེ་རེ་མཆོག་སྐྱོང་གཉིས་ལ་བཤད། དེ་གཉིས་ཀྱིས་དར་རྗེ་དཔལ་གྱི་གྲགས་
པ་དང༌། ཞང་ རྒྱལ་ བའི་ ཡོན་ ཏན་ གཉིས་ ལ་ བཤད། ཞང་ ནས་ བརྒྱུད་ པ་
རྣམས་ལ་ མན་ ངག་ བརྒྱུད་པ་དང་། དར་ རྗེས་ དབུས་གཙང་ ཁམས་ གསུམ་
བཅས་ཡུལ་ཕྱོགས་ཀུན་ལ་སྤེལ་བས་དབུས་ལུགས་དང་ཁམས་ལུགས་གཉིས་སུ་
གྲགས། འདུས་ པ་ མདོ་ ནི་ རྩ་ བའི་ རྒྱུད་ ཀུན་ འདུས་ རིག་ པའི་ མདོ་ དང༌།
བཤད་པའི་རྒྱུད་མདོ་དགོངས་འདུས་པ་གཉིས་ཏེ། དྷ་ན་རཀྵི་ཏས་བལ་བོ་དྷརྨ་
བྷོ་དྷི་དང་བུ་དྷ་ར་གཉིས་ལ་བཤད། འབྲུ་ཤའི་ཡུལ་དུ་རུ་ཆེ་བཙན་སྐྱེས་ལ་
བཤད་དེ་བསྒྱུར། དེ་གསུམ་གྱིས་ཇོ་བོ་གནུབས་སངས་རྒྱས་ལ་བཤད། ཇོ་བོ་
248



ཡོན་ཏན་རྒྱ་མཚོ་སོགས་ལས་རིམ་བཞིན་བརྒྱུད་དེ་ལྷ་རྗེ་ཤངས་པ་དང་ཐོ་གར་
ནམ་མཁའ་ལྷས་ལྷ་རྗེ་འུག་པ་ལུང་པ་ལ་བསྩལ་ཏེ་རིམ་གྱིས་འཕེལ་བར་གྱུར།
རྫོགས་པ་ཆེན་པོ་སེམས་ཕྱོགས་ཞེས་གྲགས་པ་ནི་བེ་རོ་ཙ་ན་དང་གཡུ་སྒྲ་སྙིང་པོ་
ལས། གཉགས་ཛྙཱ་ན་ཡིས་ཞུས། བོད་ལ་བཀའི་ཆུ་བོ་ཆེན་པོ་བཞི་འདུས་ཤིང་
སློབ་མ་དམ་པ་བཅུ་ལ་སོགས་ལས། སོག་པོ་སངས་རྒྱས་ཡེ་ཤེས་ལ་རིམ་པར་
བརྒྱུད་དོ། ། རྙིང་མའི་ཆོས་ཀྱི་སྙིང་པོ་གྱུར་པ་ནི་མན་ངག་རྫོགས་པ་ཆེན་པོ་
ཞེས་གྲགས་པ་སྟེ། སེམས་སྡེ་མ་བུ་བཅོ་བརྒྱད་ལས་བི་རོ་ཙ་ན་ལས་བརྒྱུད་པ་ལྔ་
དང་། བི་མ་ལ་མི་ཏྲ་ལས་བརྒྱུད་པ་བཅུ་གསུམ་བཅས་སོ། ། ཀློང་སྡེ་ཡང་བི་མ་
ལ་མི་ཏྲ་ལས་བྱུང་ཞིང༌། མན་ངག་གི་སྡེ་ལ་ཤིན་ཏུ་ཟབ་པར་གྲགས་པ་རྫོགས་པ་
ཆེན་པོ་སྙིང་ཏིག་ཅེས་གྲགས་ཏེ་སློབ་དཔོན་བཻ་རོ་ཉིད་ལས་བྱུང་བའོ། ། གཏེར་
མ་ཞེས་པ་ནི་སློབ་དཔོན་པདྨ་འབྱུང་གནས་སོགས་སྐྱེས་བུ་ཚད་ལྡན་འགའ་ཞིག་
གིས་མ་འོངས་པའི་གདུལ་བྱ་སེམས་ཅན་རྣམས་ཀྱི་དོན་དུ་གལ་ཆེའི་ཆོས་དཔེ་
དངོས་རྫས་བཅས་སྐུ་གསུང་ཐུགས་རྟེན་རྣམས་གཏེར་དུ་སྦས་ཏེ་ཆུད་ཟོས་སུ་མི་
འགྲོ་བར་བྱིན་གྱིས་བརླབས་ཤིང་གཏེར་སྲུང་ལ་གཉེར་དུ་གཏད། མ་འོངས་
པར་སྐལ་ལྡན་ལས་འཕྲོ་ཅན་དང་འཕྲད་པའི་སྨོན་ལམ་བཏབ། དུས་ནམ་ཞིག་
གི་ཚེ་ན་འདོན་པ། གཏེར་ སྟོན་གྱི་སྐྱེས་བུ་གང་ཞིག་གིས་འདོན་པ་བཅས་
གཏེར་གྱི་ཁ་བྱང་དུ་བཀོད་ནས་ཀྱང་ཡུལ་གནས་གཞན་དུ་སྦས། རྗེས་སུ་གནས་
དུས་གང་ཟག་ཐམས་ཅད་འཛོམས་པས་གཏེར་ལེན་ཏེ་སྐལ་ལྡན་མང་པོ་ལ་སྤེལ་
བས་གཏེར་ཆོས་སམ་གཏེར་མ་ཞེས་གྲགས་སོ། ། སྤྱིར་གཏེར་ཆོས་ནི་རྙིང་མ་ཁོ་
ན་ལ་ཡོད་པ་ཙམ་མ་ཡིན་ཏེ། རྒྱ་གར་དང་བོད་ཀྱི་གྲུབ་མཐའ་གཞན་ལའང་
བྱུང་ཡོད་པར་སྣང༌། དེ་བཞིན་རྙིང་མ་བའི་ཆོས་བརྒྱུད་སྤེལ་བའི་ཆོས་སྡེའི་
ཐོག་མ་བསམ་ཡས་མི་འགྱུར་ལྷུན་གྱིས་གྲུབ་པའི་གཙུག་ལག་ཁང་ནས་རིམ་གྱིས་
249



གངས་ཅན་ལྗོངས་སུ་དགོན་སྡེ་དུ་མ་གསར་སྐྲུན་མཛད་ཅིང་སྐྱེས་ཆེན་དམ་པ་
བགྲང་ལས་འདས་པ་བྱོན་ནས་དེང་གི་བར་དུ་མ་ཉམས་པར་ཡང་དག་གནས་
སོ། ། །
ལྔ། བོད་དུ་བཀའ་གདམས་པའི་གྲུབ་མཐའ་
བྱུང་ཚུལ་སྐོར་མདོ་ཙམ་བཤད་པ།
ཐོག་མར་བཀའ་གདམས་ཞེས་པའི་དོན་ལ་འགྲེལ་བཤད་བྱེད་སྟངས་མི་
མཐུན་པ་འགའ་བྱུང་བ་ལས། ཇོ་བོ་རྗེ་དཔལ་ལྡན་ཨ་ཏི་ཤའི་གསུང་རབ་ཆེ་བ་
བཞི་ལྡན་གྱི་ལམ་སྒྲོན་འགྲེལ་བ་བཅས་བཀའ་གདམས་ཡིན་པས་རྒྱལ་བའི་ཐེག་
པ་ཆེ་ཆུང་ གི་ བཀའ་ མ་ལུས་ པ་ གང༌ ཟག་ གཅིག་ འཚང་ རྒྱུ་ བའི་ ཆ་ རྐྱེན་ གྱི་
གདམས་པར་ ཤར་ བའི་ གང་ ཟག་ ལ་ བཀའ་ གདམས་ ཞེས་ བཏགས་ པ་ དང་།
ཡང་བླ་མའི་བཀའ་མན་ངག་ལ་སློབ་མས་ཚོགས་འདུས་འོ་མ་ལྟར་བསྲེས་སླད་མི་
བྱེད་ པ་ དང་ བཀའ་ ཁྲིམས་ གཙང་ མ་ བསྡམས་ པས་ བཀའ་ བསྡམས་ དང༌།
བཀའ་གདམས་པའི་མེས་པོ་འབྲོམ་སྟོན་པས་ཇོ་བོ་རྗེའི་གསུང་ལྟར་ལྷ་ཆོས་
བདུན་ལ་གདམ་པ་བློ་སྦྱོང་གི་སྐོར་མཛད་པས་བཀའ་གདམས་པ་བཅས་ཟེར་
སྲོལ་བྱུང་བར་གྲགས། ཡང་ཆོས་འབྱུང་ལོ་རྒྱུས་བྱིངས་ལས། རྗེ་རིན་པོ་ཆེས་
སྤྱན་སྔ་རིན་ཆེན་འཕེལ་ལ་བཀའ་གདམས་ཞེས་བྱ་བའི་དོན་དེ་ཅི་ཡིན་གསུངས་
པར་སྤྱན་སྔ་རིན་ཆེན་འཕེལ་གྱིས་ལན་འདེབས་པར། རྒྱལ་བའི་བཀའ་ལས་ཡི་
གེ་གཅིག་ཀྱང་བཞག་ཏུ་མེད་པར་གདམས་ངག་ཏུ་གོ་བ་ལ་ཟེར་བ་ཡིན་ཞེས་
ཞུས་པས། དེ་ཡིན་དེ་ཡིན་ཞེས་ཐུགས་མཉེས་ཆེ་བ་མཛད་གསུངས་པར་ཚད་དུ
འཛིན་ནས་བཀའ་གདམས་ཞེས་གྲུབ། བཀའ་གདམས་གྲུབ་མཐའ་འདི་ཉིད་
བོད་དུ་དར་བའི་ཚུལ་ནི། གོང་སྨོས་བསྟན་པ་ཕྱི་དར་གྱི་སྐབས་སུ་བླ་ཆེན་
250



དགོངས་པ་རབ་གསལ་དང་ལོ་ཆེན་རིན་ཆེན་བཟང་པོ་རྣམ་གཉིས་ཀྱིས་སྐུ་དྲིན་
ལས་མདོ་ཁམས་དང་མངའ་རིས་ཕྱོགས་ནས་བསྟན་པ་སླར་གསོས་པས་དབུས་
གཙང་ལྗོངས་སུ་དགེ་འདུན་གྱི་སྡེ་འཕེལ་བར་གྱུར་ཡང་། འགའ་ཞིག་འདུལ་བ་
ལ་རབ་ཏུ་མོས་པས་སྔགས་ཕྱོགས་ཁྱད་དུ་བསད་ཅིང་། འགའ་ཞིག་སྔགས་ལ་
རབ་ཏུ་མོས་པས་འདུལ་བའི་ཕྱོགས་ལ་ཁྱད་དུ་བསད་པ་བྱུང༌། དེ་ཡང་སངས་
རྒྱས་གཅིག་གི་བསྟན་པར་ཕྱོགས་རེ་བར་སོང་། ཕལ་ཆེར་གྲུབ་མཐའ་ཁར་
བཤད་ཙམ་ལས་ཐུབ་བསྟན་ཡོངས་སུ་རྫོགས་པ་ཉམས་ལེན་དུ་ཁྱེར་ཤེས་མཁན་
ཤིན་ཏུ་དཀོན་པའི་གནས་སུ་གྱུར། ལྷག་པར་རྒྱལ་པོ་གླང་དར་སྐབས་སུ་བསྟན་
པ་བསྣུབས་པའི་རྗེས་སུ། སྔགས་པ་འགའ་ཞིག་གིས་རྒྱུད་ཚིག་བློར་ཡོད་པ་
རྣམས་ཡི་གེར་བྲིས་ཀྱང་བར་མཚམས་ཀྱི་བརྗོད་དོན་ལ་ལའི་ཚིག་བརྗེད་ནས་མི་
དྲན་པ་རྣམས་ལ་བློའི་གསར་བཟོ་བྱས་ཤིང་ལྷད་བཅུག་གནང༌། བརྡ་མ་དག་
པ་གང་མང་སྦྱར། ཡང་ལ་ལས་རྒྱུད་ཀྱི་ཚད་མིང་བཏགས་པར་རྟོག་བཟོའི་ཡི་
གེ་གྲོང་ཚིག་འབའ་ཞིག་ཅི་བྱུང་གང་མོས་སུ་བྲིས། ད་དུང་སྔགས་པ་འགའ་
ཞིག་གིས་ཕྱིན་ཅི་ལོག་པའི་སྤྱོད་པར་འཇུག་པ་མ་ཟད། རྒྱ་གར་ནས་ཨ་ཙར་ཡ་
དམར་པོ་དང་པཎྜི་ཏ་ཤམ་ཐབས་སྔོན་པོ་ཅན་སོགས་འགའ་ཞིག་བྱོན་ནས་ཆོས་
ལོག་སྒྲུབ་ཅིང་སྔགས་ལ་བསྙད་བཏགས་པའི་རྩིང་སྤྱོད་མང་པོ་ཞིག་དར་བར་
བྱས། དེའི་སྐབས་ལྟ་སྒོམ་རྣམ་དག་འཛིན་པ་ཉུང་ཞིང་ཆོས་ལོག་སྤྱོད་པ་ཅན་
མང་དུ་འཕེལ་བ་གྱུར་བའི་ཚེ། ལྷ་བླ་མ་ཡེ་ཤེས་འོད་དང་ལོ་ཆེན་རིན་ཆེན་
བཟང་པོ་སོགས་སྐྱེས་ཆེན་དམ་པ་དག་གིས་ཆོས་ལོག་བཀག་ཅིང་སུན་འབྱིན་གྱི་
ཡི་གེ་བྲིས་ཏེ་ཁྱབ་བསྒྲགས་མཛད་ཀྱང་ཕན་པ་ཆེར་མ་བྱུང༌། དུས་དེར་ལྷ་བླ་མ་
ཡེ་ཤེས་འོད་ཀྱིས་བོད་ཀྱི་བསྟན་པ་གནས་ཚུལ་དེ་ལྟར་འགྱུར་བར་ཐུགས་མ་
གཟོད་པས་རྒྱ་གར་ནས་ཇོ་བོ་རྗེ་དཔལ་ལྡན་ཨ་ཏི་ཤ་ཡང་ཡང་གདན་འདྲེན་
251



བྱས་ཏེ་བོད་དུ་ཕེབས་པར་ཞལ་བཞེས། མཐར་བལ་ཡུལ་བརྒྱུད་དེ་མངའ་རིས་
སུ་བྱོན། སངས་རྒྱས་ཀྱི་བསྟན་པ་ལ་དག་ཐེར་ལེགས་པར་མཛད་པར་གསོལ་བ་
བཏབ་པས་མདོ་སྔགས་ཀྱི་གནད་དོན་ཐམས་ཅད་བསྡུས་ཏེ་ཉམས་སུ་ལེན་པའི་
རིམ་པར་དྲིལ་བ་གཞུང་བྱང་ཆུབ་ལམ་གྱི་སྒྲོན་མེ་མཛད་པ་སོགས་བསྟན་པ་རྒྱས་
པར་མཛད་དེ་མངའ་རིས་སུ་ལོ་གསུམ་ཙམ་དང༌། སྙེ་ཐང་དུ་ལོ་དགུ དབུས་
གཙང་ལོ་ལྔ་བཅས་བཞུགས་ ཤིང༌ སྐལ་ ལྡན་རྣམས་ ལ་ མདོ་ སྔགས་ ཀྱི་ གཞུང་
གདམས་ངག་མ་ལུས་པ་བསྟན་ནས་བསྟན་པའི་སྲོལ་ནུབ་པ་རྣམས་གསར་དུ་
བཙུགས། སྲོལ་ཅུང་ཟད་འཁྲུག་པ་དག་འཕེལ་བར་མཛད། ལོག་པར་རྟོག་
པའི་དྲི་མའི་སྦགས་པ་རྣམས་ལེགས་པར་གསལ་ཏེ་བསྟན་པ་རིན་པོ་ཆེར་སྐྱོན་གྱི་
དྲི་མ་དང་བྲལ་བར་མཛད་དོ། ། དེར་བཀའ་གདམས་ཀྱི་ལུགས་སྲོལ་ཁྱད་པར་
ཅན་དེ་ཐོག་མར་དབུ་བརྙེས། ཆོས་བརྒྱུད་ཀྱི་འཕྲིན་ལས་སྤེལ་བའི་སློབ་མ་
མཁས་ཤིང་གྲུབ་པ་ཐོབ་པའི་སྐྱེས་བུ་མང་དུ་བྱོན་པ་ལས། ནག་ཚོ་ལོ་ཙཱ་བ་ཚུལ་
ཁྲིམས་རྒྱལ་བ་ནི། ཇོ་བོ་རྗེ་བོད་དུ་གདན་འདྲེན་མཁན་ཡིན་ལ། སྔ་རྗེས་སུ་ལོ་
བཅུ་དགུ་ཙམ་གྱི་རིང་ཇོ་བོ་རྗེ་ལ་བརྟེན་ནས་གདམས་ངག་ ཕལ་ཆེར་ཞུས་ཏེ་
འཆད་ཉན་གྱི་ཆོས་བརྒྱུད་སྤེལ་བས་ནག་ཚོ་བཀའ་བརྒྱུད་དུ་གྲགས་ཤིང༌། གྲུབ་
མཐའ་འདིའི་སྲོལ་འབྱེད་གཙོ་བོ་ནི་འབྲོམ་སྟོན་པ་རྒྱལ་བའི་འབྱུང་གནས་ཞེས་
ཇོ་བོ་རྗེ་དཔལ་ལྡན་ཨ་ཏི་ཤའི་ལྟ་བ་རྣལ་མ་རྒྱུན་འཛིན་ཅིང་བཀའ་གདམས་ཀྱི་
འཕྲིན་ལས་ གཙོ་ བོའི་སྲོལ་འབྱེད་ པ་ འཕགས་པ་སྤྱན་རས་ གཟིགས་ཀྱི་རྣམ་
འཕྲུལ། ཨ་ཏི་ཤ་རང་ཉིད་ལ་སྒྲོལ་མས་ལུང་བསྟན་ཅིང༌། སངས་རྒྱས་ཕལ་པོ་
ཆེ་དང༌། སྙིང་རྗེ་པད་མ་དཀར་པོའི་མདོ་ལས་དགེ་བསྙེན་ཆོས་འཕེལ་ཞེས་
ལུང་བསྟན་པ་དེ་ཉིད་ཡིན་ལ། ཇོ་བོ་རྗེ་སྟོད་ནས་དབུས་སུ་གདན་འདྲེན་ཞུ་བ་
པོ་ཡང་འདི་ཡིན། ཁོང་ནི་རང་བྱུང་དང་པོའི་གོང་གི་ལོ་སྐོར་ ཐ་མའི་ ཤིང་
252



འབྲུག་ལོར་བྱང་གཉན་ཆེན་ཐང་ལྷའི་འོག་རྩེ་རུ་ཡབ་རྟ་གསུམ་སྐུ་གཤེན་དང་
ཡུམ་ཁུ་ འོད་བཟའ་ མ་ གཉིས་ཀྱི་སྲས་སུ་ སྐུ་བལྟམས། ཆུང་དུས་ནས་ཡུམ་
གཤེགས་རྗེས། ཡབ་ཀྱིས་མ་ཚབ་གཅིག་བླངས་པས་རྒྱུན་དུ་སྡང་པོ་བྱས་པས་
ཁོང་ཉིད་ཕ་ཡུལ་དང་ཁ་བྲལ་ཏེ་ཁམས་སུ་བྲོས་ཕེབས། དེར་བླ་མ་སེ་བཙུན་གྱི་
མདུན་དུ་བཞུགས་ནས་ཉིན་མོར་ནང་གཡོག་རྟ་ཕྱུགས་གསོ་ཞིང་། ཕྱེ་འཐག་
སོགས་ལས་ཀ་མཛད་པའི་ཞོར་དུ་སློབ་སྦྱོང་དང་མ་བྲལ་བར་འབད་འབུངས་ཆེ་
རུ་གནང༌། ད་དུང་པཎྜི་ཏ་སྨྲི་ཏི་ལས་སམ་སྐྲ་ཏའི་སྐད་སོགས་སྒྲ་རིག་པའི་
གནས་ལ་མཐར་ཕྱིན་པ་བསླབས། དེ་ནས་མངའ་རིས་སུ་ཇོ་བོ་རྗེ་ཕེབས་པའི་
གཏམ་སྙན་རྣ་བར་གསན་པས་སེ་བཙུན་ལ་གནང་བ་ཞུས་ཏེ་མངའ་རིས་སུ་བྱོན་
གྲབས་མཛད། སེ་ བཙུན་ གྱིས་ ཀྱང་ ཐུགས་ མི་ དགྱེས་ པ་ མེད་ པར་ བོང་ཁལ་
གཅིག་དང་དཔེ་ཆ་བཅས་གནང་བར་མཛད། དེ་ནས་འབྲོམ་ཁམས་ནས་ཐད་
ཀར་མངའ་རིས་ཕེབས་ནས་ཡུན་རིང་མ་འགོར་བར་དེར་འབྱོར་ཡང༌། ཇོ་བོ་
རྗེ་ཉིན་གཉིས་གསུམ་ལས་མ་འགྱང་བར་ཕྱིར་རྒྱ་གར་དུ་ཕེབས་གནང་བྱེད་པའི་
དུས་སུ་རངས་རྒྱ་ཞིང་ཞེས་གྲོང་སྡེ་ནང་དུ་ཐོག་མར་མཇལ། སྐབས་དེར་དབུས་
གཙང་གི་དགེ་བཤེས་མཁས་པ་དག་ལ་ཇོ་བོ་གདན་འདྲེན་ཞུ་བའི་བསྐུལ་མ་དང་
ཇོ་བོ་རྗེ་ལ་ནན་གྱིས་ཞུ་བར་མཛད་པས་དབུས་གཙང་དུ་གདན་དྲངས། འབྲོམ་
གྱིས་ཇོ་བོ་རྗེའི་ནང་གཡོག་གཙོ་བོ་མཛད་དེ་ལྷ་ས་དང་། བསམ་ཡས། ཡེར་པ།
སྙེ་ཐང་སོགས་སུ་ཕེབས་ཞོར་ཆོས་གསུངས་བ་ཐམས་ཅད་གསན་བསམ་གནང་།
ད་དུང་ཟབ་མོའི་གདམ་ངག་མ་ལུས་ཞུ་བར་མཛད། ཇོ་བོ་རྗེ་སྐུ་མྱ་ངན་ལས་
འདས་རྗེས་གདུང་དང་ཕྱག་དཔེ་སོགས་སློབ་མ་ཚོར་གནང་དགོས་ཚད་སྦྱིན་
ནས་འབྲོམ་གྱིས་ཇོ་བོའི་སྐུ་གདུང་ཐུགས་དམ་རྟེན་བཅས་ཁྱེར་བ་དང༌། ཇོ་
བོས་གསོ་སྐྱོང་གནང་བའི་སློབ་མ་ཚོགས་ཁག་གཅིག་ཁྲིད་དེ་རྭ་སྒྲེང་དུ་ཕེབས་
253



ཤིང་དགོན་གནས་གསར་དུ་བཏབ། དངུལ་གྱི་མཆོད་རྟེན་ཞིག་བཞེངས་པའི་
ནང་དུ་ཇོ་བོའི་སྐུ་གདུང་བཞུགས། སློབ་མ་དེ་དག་ལ་ཆོས་དང་འཚོ་བ་གཉིས་
ཀྱི་ཐད་འདོད་ཡོན་ལེགས་པར་བསྐྱངས། དེར་རྒྱལ་བ་འབྲོམ་གྱི་སློབ་མ་བརྒྱ་
ཕྲག་ལས་གཙོ་བོ་སྐུ་མཆེད་གསུམ་དུ་གྲགས་ཏེ། སྐྱེས་ཚོམ་དད་པའི་གཞུང་།
ས་རྒྱན་ཏིང་ངེ་འཛིན་གྱི་གཞུང་། བསླབ་པ་སྤྱོད་པའི་གཞུང་སྟེ་གཞུང་གསུམ་
གྱི་བཤད་སྲོལ་འཛིན་པ། པོ་ཏོ་བ་རིན་གསལ་ལ་སློབ་མ་གླང་ཤར་ཉི་ཟླ་ཟུང་
འབྲེལ་སོགས་བྱོན་ཅིང༌། ཤར་པའི་སློབ་མ་དག་ལས་གཏུམ་སྟོན་བློ་གྲོས་གྲགས་
ཀྱིས་དཔལ་སྣར་ཐང་གི་ཆོས་སྡེ་བཙུགས། འདི་དག་གིས་བཤད་སྲོལ་གཙོ་བོ་
བསྐྱངས། བདེན་པ་བཞིའི་གདམས་ངག་ཏུ་སྟོན་པའི་བཤད་སྲོལ་ཏེ། སྤྱན་སྔ་
ཚུལ་ཁྲིམས་འབར་གྱི་སློབ་མ་བྱ་ཡུལ་པ་སོགས་ལས་སྤྱན་སྔ་བཀའ་བརྒྱུད་ཅེས་
ཁྱད་དུ་འཕགས་པ་བྱོན་ཅིང་སྒྲུབ་བརྒྱུད་གཙོ་བོར་བསྐྱངས། མན་ངག་ཐིག་ལེ་
བཅུ་དྲུག་གི་དབང་ཁྲིད་རྒྱབ་རྟེན་གླེགས་བམ་རིན་པོ་ཆེ་བཅས་ཕུ་ཆུང་པ་གཞོན་
ནུ་རྒྱལ་ མཚན་ ལ་ བཀའ་ ཕབ། དེས་ སྟབས་ ཀ་ པ་ རིན་ཆེན་རྒྱལ་ མཚན་ལ་
གནང༌། ཕྱིས་སྣར་ཐང་པ་གཞོན་ནུ་བློ་གྲོས་ཀྱི་བར་ཆིག་རྒྱུད་དུ་མཛད་ཅིང༌།
དབུས་གཙང་ གི་ སའི་ཁྱོན་ ཐམས་ ཅད་ དུ་ཇོ་ བོ་ བཀའ་གདམས་ པའི་ བསྟན་
འཛིན་སྐྱེས་ཆེན་དུ་མ་བྱོན་ཞིང་ཆོས་བརྒྱུད་རྒྱས་པ་བྱུང་ངོ༌། ། སྐབས་དེར་
བཀའ་གདམས་ཀྱི་ལུགས་འཛིན་པའི་དགོན་སྡེ་དུ་མས་དབུས་གཙང་ཡོངས་སུ་
ཁྱབ་ཀྱང་རྗེས་སུ་དགེ་ལུགས་སོགས་གྲུབ་མཐའ་གཞན་ལ་བསྒྱུར་ཞིང་འགྱུར་བ་
ཤིན་ཏུ་མང་པོ་ལས། དེང་གི་བར་མ་ ཉམས་པར་ལེགས་ གནས་ ཡོད་ པ་ ནི་
འབྲོམ་སྟོན་རྒྱལ་བའི་འབྱུང་གནས་ཀྱིས་ཡེ་ཤེས་རྣམ་འཕྲུལ་ལས་བཏབ་པའི་རྭ་
སྒྲེང་དགོན་དང༌། རྔོག་ལེགས་པའི་ཤེས་རབ་ཀྱིས་བཏབ་པའི་གསང་ཕུ་ནེའུ་
ཐོག་དགོན། གཏུམ་སྟོན་གྱིས་བཏབ་པའི་སྣར་ཐང་བཅས་དགོན་ཁག་དེ་དག་
254



ལ་མཁན་བརྒྱུད་གསེར་རིའི་ཕྲེང་བ་བཞིན་མ་ཆད་པ་རྫོགས་མེད་བྱོན་ནས་མེས་
པོ་དག་གིས་ཆོས་བརྒྱུད་དར་སྤེལ་གཏོང་བར་མཛད་དོ། །
དྲུག བོད་དུ་བཀའ་བརྒྱུད་པའི་གྲུབ་མཐའ་
བྱུང་ཚུལ་སྐོར་མདོ་ཙམ་བཤད་པ། །
གངས་ཅན་འཛིན་མའི་ལྗོངས་སུ་དར་བའི་རྒྱལ་བསྟན་ཆོས་ལུགས་ཀྱི་
གྲུབ་མཐའ་ཆེན་མོ་ལྔའི་ཡ་གྱལ་བཀའ་བརྒྱུད་པ་ཞེས་བརྗོད་དོན་ནི། དུས་ཕྱིས་
ཡིག་ཚོགས་འགའ་ཞིག་ཏུ་མར་མི་དང་གླིང་རས་པ་དག་གིས་ན་བཟའ་དཀར་པོ་
གསོལ་བ་ཙམ་ལ་བརྟེན་དཀར་བརྒྱུད་ཅེས་མིང་འདོགས་ཚུལ་བྲིས་པ་སྣང་མོད།
བོད་ཀྱི་ཆོས་འབྱུང་ལོ་རྒྱུས་ཁུངས་ཕལ་ཆེར་ལས་ཐུན་མོང་དང་ཐུན་མོང་མ་ཡིན་
པའི་འགྲེལ་སྲོལ་གཉིས་ཏེ། དང་པོ་ཐུན་མོང་ལྟར་ན་བདག་ཅག་གི་སྟོན་པ་
ཡང་དག་པར་རྫོགས་པའི་སངས་རྒྱས་ཤཱཀྱ་ཐུབ་པའི་བཀའ་སྡེ་སྣོད་གསུམ་དང་
རྒྱུད་སྡེ་བཞིའི་དོན་མཐའ་དག་གི་བརྒྱུད་པ་བཤད་སྒྲུབ་ལས་གསུམ་གྱི་སྒོ་ནས་
ཡང་དག་པར་འཛིན་པས་བཀའ་བརྒྱུད་ཅེས་གྲགས་པ་དང་། གཉིས་པ་ཐུན་
མིན་སྔགས་ལུགས་ཀྱི་འགྲེལ་སྲོལ་ལྟར་ན་རྒྱལ་བ་རྡོ་རྗེ་འཆང་ནས་བཀའ་བབ་ཀྱི་
ཆུ་བོ་ཆེན་པོ་བཞི་ལྷན་ཅིག་ཏུ་གྲུབ་པའི་དབང་ཕྱུག་ཆེན་མོ་ཏེ་ལོ་པ་ནས་བཀའ་
བབས་ཀྱི་གདམས་པའི་བརྒྱུད་འཛིན་ཡིན་པས་བཀའ་བརྒྱུད་པ་ཞེས་གྲགས་པ་
འདིར་གཙོར་བྱས་ཏེ་དུས་རབས་བཅུ་པའི་སྐབས་སུ་བྱུང་བའི་ནཱ་རོ་པའི་བླ་མ།
ཁོང་གི་ཐོག་མའི་མཚན་ལ་ཤེས་རབ་བཟང་པོ་ཟེར། གསང་སྔགས་ཉམས་སུ་
བླངས་ཏེ་གྲུབ་པ་བརྙེས། སྣུམ་འཚག་མཛད་པ་གནང་མྱོང་བས་མཚན་དུ་གྲུབ་
ཆེན་ཏེ་ལོ་པ་ཞེས་བཀའ་བབས་བཞིའི་གདམས་པ་ཡོད་པ་སྟེ། ཐོག་མར་རྒྱལ་
བསྟན་རྡོ་རྗེ་འཆང་ནས། རྒྱལ་པོ་ཨིནྡྲ་བོདྷི། ཀླུ་ལས་གྱུར་པའི་རྣལ་འབྱོར་མ།
255



ས་བདག་བྷིསུཀལྤ། གྲུབ་ཆེན་ས་ར་ཧ། འཕགས་མགོན་ཀླུ་སྒྲུབ། གྲུབ་ཆེན་
ཏེ་ལོ་སྟེ་གསང་འདུས་དང༌། གདན་བཞི། ནཱ་རོ་ཆོས་དྲུག་གི་སྒྱུ་ལུས་དང་།
འཕོ་བའི་བཀའ་བབས་ཡིན། གཉིས་པ་ནི་རྒྱལ་བ་རྡོ་རྗེ་འཆང་། ཡེ་ཤེས་ཀྱི་
མཁའ་འགྲོ་མ། གྲུབ་ཆེན་ཀི་ཀི་རི་པ། གྲུབ་ཆེན་ཙར་ཡ་པ། ཏེ་ལོ་པ་སྟེ་སྒྱུ་མ་
ཆེན་པོ་ དང་། ཆོས་དྲུག་གི་རྨི་ལམ་ གྱི་ བཀའ་བབས་ ཡིན། བཀའ་བབས་
གསུམ་པ་ནི་རྒྱལ་བ་རྡོ་རྗེ་འཆང་། ཕྱག་ན་རྡོ་རྗེ། གྲུབ་ཆེན་ཌོམ་བྷི་ཧེ་རི་ཀ།
བི་ན་བཛྲ། ལ་ཝ་པ། ཏེ་ལོ་པ་སྟེ། འཁོར་ལོ་བདེ་མཆོག་སོགས་མ་བརྒྱུད་
མཐའ་ དག་ དང༌། ནཱ་ རོ་ ཆོས་ དྲུག་ གི་ འོད་ གསལ་ གྱི་ བཀའ་ བབས་ ཡིན།
བཀའ་བབས་བཞི་པ་ནི། རྡོ་རྗེ་འཆང་། ཕྱག་རྡོ། ཡན་ལག་མེད་པའི་རྡོ་རྗེ།
ཞིང་པ་པདྨ་བཛྲ། ཌཱ་ཀི་མ་བསྐལ་བ་བཟང་མོ། ཏེ་ལོ་སྟེ་དགྱེས་པ་རྡོ་རྗེ་དང་
ནཱ་རོ་ཆོས་དྲུག་གི་གཏུམ་མོའི་བཀའ་བབས་བཅས་ཡིན། གོང་གསལ་བཀའ་
བབས་བཞིའི་གདམས་པ་མ་ལུས་པ་ཡོངས་སུ་རྫོགས་པ་ལྷོ་བྲག་མར་པ་ཆོས་ཀྱི་
བློ་གྲོས་ལ་བརྒྱུད་པ་སྟེ། མར་པས་དཀའ་བ་ཁྱད་དུ་བསད་ནས་རྒྱ་གར་ཕྱོགས་
སུ་སྔ་གཞུག་ལན་དུ་མར་ཕེབས་ནས། པཎ་ཆེན་ནཱ་རོ་པ་དང༌། མངའ་བདག་
མེ་ཏྲེ་པ། དཔལ་ཞི་བ་བཟང་པོ། གྲུབ་ཆེན་ཡེ་ཤེས་སྙིང་པོ་བཅས་བླ་མའི་གཙོ་
བོ་རྣམ་བཞི་དང། གཞན་ཡང་པཎྜི་ཏ་དང༌། གྲུབ་ཐོབ་མཁའ་འགྲོ་ལ་སོགས་
བླ་མ་བརྒྱ་དང་བདུན་ཅུ་ལྷག་ཙམ་བསྟེན་ནས་ལོ་བཞི་བཅུ་ཙམ་གྱི་རིང་དུ་ཐོས་
བསམ་རྒྱ་ཆེར་མཛད་ནས་བོད་དུ་ཕེབས་རྗེས་སྐལ་ལྡན་རྣམས་ཀྱི་སྣང་ངོར་
གྲོངས་འཇུག་སོགས་ཐུན་མོང་གི་གྲུབ་རྟགས་མང་པོ་བསྟན། བཀའ་བབས་
བཞིའི་གདམས་པ་རྣམས་ འཆད་ སྤེལ་ མང་དུ་མཛད་པ་ལས་ མན་ངག་དང་
བཤད་རྒྱུད་འཛིན་པའི་སློབ་མ་ཀ་ཆེན་བཞི་སྟེ། རྗེ་བཙུན་མི་ལ་རས་པ། མེས་
སྟོན་ཚོན་པོ། རྔོག་ཆོས་སྐུ་རྡོ་རྗེ། མཚུར་སྟོན་དབང་གི་རྡོ་རྗེ་བཅས་མང་དུ་
256



བྱོན་ཞིང་། རྗེ་བཙུན་མི་ལ་རས་པ་དང་། དེའི་སློབ་མ་མཉམ་མེད་དྭགས་པོ་ལྷ་
རྗེ་ནས་བཀའ་ཕྱག་ཆུ་བོ་གཉིས་འདྲེས་སྒྲུབ་བརྒྱུད་ཀྱི་བསྟན་པ་ཉི་མ་ཤར་བ་
ལྟར་འཕེལ་རྒྱས་བྱུང་བར་བརྟེན། སྲོལ་འབྱེད་པ་པོ་སློབ་དཔོན་མར་པ་རང་
ཉིད་ཀྱི་མཚན་དང་སྦྱར་ནས་མར་པ་བཀའ་བརྒྱུད་ཅེས་གྲགས་པ་ཡིན་ནོ། །
དེའི་དུས་སུ་མཁས་གྲུབ་ཁྱུང་བོ་ལ་ཡང་། ཡེ་ཤེས་ཀྱི་མཁའ་འགྲོ་མ་སོགས་ལས་
བྱུང་བའི་བཀའ་བབས་ཀྱི་གདམས་པ་མངའ་བས་གཡས་རུ་ཤངས་པ་བཀའ་
བརྒྱུད་དང་རྗེ་བཙུན་མི་ལ་རས་པའི་སློབ་མའི་གཙོ་བོར་མཉམ་མེད་དྭགས་པོ་ལྷ་
རྗེ་ནས་བརྒྱུད་པའི་ཆོས་བརྒྱུད་ནི་བོད་ཀྱི་རབ་བྱུང་གཉིས་པའི་ལྕགས་གླང་ལོར་
དྭགས་ལྷ་སྒམ་པོའི་དགོན་པ་བཏབ་སྟེ་གནས་གཞི་བཟུང་བ་གནང་ཞིང་། དེ་
ནས་དར་སྤེལ་བྱུང་བའི་ཆོས་བརྒྱུད་ལ་དྭགས་པོ་བཀའ་བརྒྱུད་བཅས་གཙོ་བོ་
གསུམ་ཆགས་ ནས་ རིམ་ བཞིན་དེའི་ རྒྱུད་ འཛིན་ གྱི་ སློབ་ ཚོགས་ ལས་ བཀའ་
བརྒྱུད་ཆེ་བཞི་དང་ཆུང་བརྒྱད་ཅེས་རིམ་བཞིན་བྱུང་སྟེ། འབའ་རོམ་བཀའ་
བརྒྱུད་ནི། འབའ་རོམ་པ་དར་མ་དབང་ཕྱུག་གིས་ལ་སྟོད་བྱང་དུ་འབའ་རོམ་
གྱི་དགོན་པ་ཕྱག་བཏབ། དེ་ནས་རིམ་བཞིན་ནག་ཆུའི་ས་ཆར་རི་བོ་ཆེ་བཏབ།
བདེ་སྟོང་ཕྱག་རྒྱ་ཆེན་པོ་དང་གནས་ལུགས་ཕྱག་རྒྱ་ཆེན་པོ་མདོ་སྔགས་ཟུང་
འབྲེལ་གྱིས་མཉམ་བཞེས་མཛད་པས་སློབ་མ་མང་དུ་འདུས་ནས་འབའ་རོམ་གྱི་
གདན་ས་དེ་ཁོང་གི་གདུང་རྒྱུད་རིམ་པས་བསྐྱངས་ཀྱང་མཐར་ནང་མ་མཐུན་
པས་རིམ་གྱིས་ཉམས་པར་གྱུར་རོ། ། ཕག་གྲུའི་བཀའ་བརྒྱུད་ནི། དྭགས་པོ་ལྷ་
རྗེའི་སློབ་མ་ཕག་གྲུ་རྡོ་རྗེ་རྒྱལ་པོས་རབ་བྱུང་གསུམ་པའི་ས་སྟག་ལོར་ཕག་གྲུའི་
གདན་ས་ཐེལ་བཏབ་སྟེ་མཉམ་མེད་དྭགས་པོ་ལྷ་རྗེའི་གདམས་པ་གཙོ་བོར་གྱུར་
པའི་མདོ་སྔགས་ཀྱི་འཆད་ཉན་རྒྱ་ཆེར་སྤེལ་བའི་རང་ལུགས་ཐུན་མོང་མིན་པ་
དེར་ཕག་གྲུ་བཀའ་བརྒྱུད་ཅེས་བྱ་བའི་གྲུབ་མཐའི་མཚན་ཐོགས། བྱང་ཆུབ་
257



སེམས་དཔའ་ ཟླ་ བ་ རྒྱལ་ མཚན་ གྱི་ གསུང་ དང་ མཐུན་ པར་ ཟླ་ བ་ མར་ངོར་
མཚམས་ལ་བཞུགས་པ་དང༌། ཡར་ངོ་ལ་ཡང་སྔ་དྲོ་མཚམས་མཛད་པ་དང་ཕྱི་
དྲོ་ཁྲིད་དང་ཚོགས་ཆོས་གསུངས། ཕྱོགས་སོ་སོ་ནས་དགེ་འདུན་པ་བགྲང་ལས་
འདས་པ་དེར་འདུས་ཤིང་གྲུབ་པ་ཐོབ་པའི་སྐྱེས་མཆོག་གི་སློབ་མ་མང་དུ་བྱུང༌།
གྲྭ་པ་བརྒྱད་བརྒྱ་ལས་གདུགས་ཐོགས་ལྔ་བརྒྱ་ཞེས་པ་ཡང་བྱུང༌། ད་དུང་ཁོང་
གི་སློབ་མའི་གཙོ་བོར་མོས་གུས་མཐར་ཐུག་སྟག་ལུང་ཐང་པ་བཀྲ་ཤིས། རྟོགས་
པའི་མཐར་ཐུག་སྣ་ཕུ་བ་གླིང་རས་པད་མ་རྡོ་རྗེ། ཤེས་རབ་མཐར་ཐུག་མཆན་
བུ་རྒྱུ་ རས་ བཅས་ མཐར་ ཐུག་ གི་བུ་ བཞི་ དང་། སྐལ་ ལྡན་ ཡེ་ ཤེས་ སེང་ གེ
རྟོགས་ལྡན་མི་ཉག་སྒོམ་རིངས། གྲུབ་ཐོབ་ཉག་རས་སེ་བོ། ཀུན་ལྡན་གཙང་
པ་རས་ ཆུང་ བཅས་ གདམས་ པའི་ བུ་ བཞི། གསེན་ སྒོམ་ དཀར་ བ། མྱང་
གཤེགས་གྲོང་བ། རྟོག་སེང་གེ་ཁ་བ། རྩི་ལུང་བ་བཅས་ཐུགས་ཀྱི་སྲས་བཞི།
རིན་ཆེ་ཤུག་རྩར་བ། ལྷ་བ་དགེ་འདུན་སྐྱབས། གྲུ་གུ་སྟོན་པ་བློ་གྲོས་སེང་གེ
རྒྱན་ཐང་བ་བཅས་ཡི་གེ་མའི་བུ་བཞི། བླ་མ་དམར་བ། ཡེ་ཕུག་པ། དགྱེས་
སྒོམ། དགེ་བའི་གཤེས་གཉེན་སེང་གེ་དཔལ་བཅས་ཉེ་བའི་སྲས་བཞི་སོགས་
དང༌། གཞན་ཡང་གྲུབ་པ་ཐོབ་པའི་སློབ་མ་གྲངས་ལས་འདས་པ་བྱུང་ནས་
ཕག་གྲུའི་གདན་ས་འདི་ནས་ བཀའ་ བརྒྱུད་པའི་ སྡེ་དགོན་ཤིན་ཏུ་མང་བར་
མཆེད་དོ། ། ཀརྨ་བཀའ་བརྒྱུད་ནི་མཉམ་མེད་དྭགས་པོ་ལྷ་རྗེ་ལ་སློབ་མ་གཙོ་བོ་
ཁམས་པ་མི་གསུམ་ཞེས་བྱུང་བ་ལས་ཀརྨ་པ་དུས་གསུམ་མཁྱེན་པ་ནས་བརྒྱུད་
པའི་བཀའ་ བརྒྱུད་ཆོས་ལུགས་ ལ་ ཀརྨ་བཀའ་ བརྒྱུད་ ཅེས་ ཟེར། ཀརྨ་དུས་
གསུམ་མཁྱེན་པས་རབ་བྱུང་གསུམ་པའི་ས་བྱ་ལོར་སྟོད་ལུང་མཚུར་ཕུའི་དགོན་
པ་བཏབ་ནས་གནས་གཞི་བཟུང་བར་མཛད་ནས་དེང་གི་བར་དུ་ཀརྨ་བཀའ་
བརྒྱུད་པའི་སྐུ་ཕྲེང་རིམ་བྱོན་ནས་ཆོས་རྒྱུད་སྤེལ་བའོ། ། ཚལ་བ་བཀའ་བརྒྱུད་
258



ནི། སྤྱི་ལོ་དུས་རབས་བཅུ་གཉིས་པའི་ནང་ཙམ་དུ་དྭགས་པོ་ལྷ་རྗེའི་ཡང་སློབ་
ཞང་འགྲོ་བའི་མགོན་པོ་གཡུ་བྲག་པའམ་སྐྱེད་མེད་ཞང་བརྩོན་འགྲུས་གྲགས་
པས་གུང་ཐང་གཙུག་ལག་ཁང་དང་འབུམ་ མོ་ཆེ་སོགས་དར་ཞིང་རྒྱས་པར་
མཛད་ནས་གདན་ས་དངོས་མཉམ་མེད་ཤཱཀྱ་ཡེ་ཤེས་དང༌། དེ་ནས་སློབ་དཔོན་
བྱང་ཆུབ་ཡེ་ཤེས། ལྷ་ཕྱུག་པ་ཉི་ཟླ་འོད་སངས་རྒྱས་འབུམ། སངས་རྒྱས་སྙིང་
པ། སངས་རྒྱས་རས་པ་སོགས་ཀྱིས་བསྐྱངས་ཤིང་དེའི་ཆོས་བརྒྱུད་ལ་ཚལ་བ་
བཀའ་བརྒྱུད་བཅས་བཀའ་ཆེན་བཞི་བྱུང་བ་དང་། བཀའ་ཆུང་བརྒྱད་ཅེས་པ་
ནི་གོང་སྨོས་ཕག་གྲུ་རྡོ་རྗེ་རྒྱལ་པོའི་སློབ་མ་གདུགས་ཐོགས་ལྔ་བརྒྱའི་ཡ་གྱལ་
སྐྱོབ་པ་འཇིག་རྟེན་མགོན་པོ་ལས་འབྲི་གུང་བཀའ་བརྒྱུད། ཐང་པ་བཀྲ་ཤིས་
དཔལ་བ་ལས་སྟག་ལུང་བཀའ་བརྒྱུད། འགྲོ་མགོན་རྒྱལ་ཚབ་ཁུ་དབོན་ལས་ཁྲོ་
ཕུ་བཀའ་བརྒྱུད། གླིང་རས་པད་མ་རྡོ་རྗེ་ལས་གླིང་རས་བཀའ་བརྒྱུད། ཆོས་
རྗེ་སྨར་པ་གྲུབ་ཐོབ་ལས་སྨར་ཚང་བཀའ་བརྒྱུད། ཡེལ་པ་ཡེ་ཤེས་བརྩེགས་པ་
ལས་ཡེལ་བ་བཀའ་བརྒྱུད། ཟུར་པ་ཡེ་ཤེས་སེང་གེ་ལས་གཡའ་བཟང་བཀའ་
བརྒྱུད། སྙི་ཕུ་གྱེར་སྒོམ་ཆེན་པོ་ལས་ཤུགས་གསེབ་བཀའ་བརྒྱུད་བཅས་རིམ་
བཞིན་བྱུང་བ་དེ་དག་འཛིན་པའི་སྐྱེས་མཆོག་གྲུབ་དབང་རྫོགས་མེད་བྱོན་ནས་
དེང་གི་བར་དུ་ཆོས་བརྒྱུད་སྤེལ་བའི་བླ་སྤྲུལ་གྱི་རྒྱུན་མ་ཆད་པར་གནས་སོ། །
བདུན། བོད་དུ་ས་སྐྱ་པའི་གྲུབ་མཐའ་བྱུང་ཚུལ་
སྐོར་མདོ་ཙམ་བཤད་པ།
བོད་གངས་ཅན་གྱི་ལོ་རྒྱུས་རིང་མོ་ལས་ས་སྐྱ་པའི་གྲུབ་མཐའ་དང་ས་སྐྱ་
པའི་བོད་ཁྲི་སྐོར་བཅུ་གསུམ་ལ་མངའ་མཛད་པའི་གདུང་རབས་གཉིས་སོ་སོར་
དབྱེ་བའི་ས་སྐྱ་པའི་ཆོས་ལུགས་གྲུབ་མཐའ་བྱུང་བའི་སྐོར་རགས་ཙམ་ཞུ་བར་བྱ་
259



སྟེ། ས་སྐྱའི་གྲུབ་མཐའ་ཞེས་ཐ་སྙད་ཀྱི་བརྗོད་དོན་གཙོ་བོ་ནི་གདན་སའི་ཡུལ་
མིང་གྲུབ་མཐའ་ལ་ཐོགས་ཤིང་། གདན་སའི་གཙུག་ལག་ཁང་གི་ཁ་དོག་སྐྱ་བོ་
ཡིན་པས་མིང་ཐོགས་པ་ལས། ལོ་རྒྱུས་ཡོངས་གྲགས་སུ་འཁོན་དཀོན་མཆོག་
རྒྱལ་པོས་ཇོ་བོ་རྗེའི་ལུང་ལ་བརྟེན་ནས་ས་དཀར་གྱི་ལོགས་སུ་དགོན་པ་བཏབ་
ནས་གདན་ས་བསྐྱངས་པ་དེའི་ཕྱིན་ཆད་ས་སྐྱ་པ་ཞེས་གྲགས། གདན་ས་དེའི་
ཆོས་བརྒྱུད་ལ་ས་སྐྱའི་གྲུབ་མཐའ་ཞེས་སྲོལ་འབྱེད་པོ་འཁོན་དཀོན་མཆོག་རྒྱལ་
པོའི་རུས་ནི་བོད་ཀྱི་རུས་ཆེན་བཞི་དང་མིའུ་གདུང་དྲུག་ཏུ་གྲགས་པ་སོགས་ལས་
མཆེད་པ་མ་ཡིན་པ་གདུང་རུས་གཙང་མ་ལྷ་ལས་བབས་ཚུལ་མཁས་དབང་
དཀོན་མཆོག་ལྷུན་གྲུབ་ཀྱིས་མཛད་པའི་ས་སྐྱའི་གདུང་རབས་ཡ་རབས་ཁ་རྒྱུན་
ལས། འཇམ་དབྱངས་སྤྲུལ་པ་དཔལ་ལྡན་ས་སྐྱ་པའི། ། གདུང་གི་ཐོག་མ་འོད་
གསལ་ལྷ་ཡུལ་དུ། ། སྤྱི་རིང་གཡུ་རིང་གཡུ་སེ་མཆེད་གསུམ་བྱོན། ། གཡུ་སེས་
མི་རྗེ་ མཛད་ནས་ སྲས་ བཞི་ བསྐྲུན། ། དེའི་ གྲོགས་ སུ་ གཅེན་ པོ་ གཡུ་ རིང་
བྱོན། ། གཡུ་རིང་དང་ནི་དམུ་བཟའ་ལྡེམ་བུའི་སྲས། ། མ་བཟའ་སྤུན་བདུན་
བྱོན་པའི་གཅེན་པོ་དྲུག ། ཡབ་དང་བཅས་པ་ལྷ་ཡི་ཡུལ་དུ་གཤེགས། །
བདུན་གྱི་ཐ་ཆུང་མ་བཟའ་སྤྱི་རྗེ་དང༌། ། ཐེག་ལྕམ་འུར་མོའི་སྲས་ནི་དཔའ་བོ་
སྟག ། དེ་དང་ ཀླུ་ ལྕམ་ གཉིས་ཀྱི་སྲས། ། ཀླུ་ཚ་ སྟག་པོ་འོད་ ཅན་ཞེས་པ་
བྱུང་། ། ཀླུ་ཚ་དང་ནི་མོན་བཟའ་མཚོ་མོ་རྒྱལ། ། ལྷན་ཅིག་བཞུགས་པའི་
རིགས་སྲས་གཡའ་སྤང་གི ། མཚམས་སུ་འཁྲུངས་པས་མཚན་ཡང་གཡའ་སྤང་
སྐྱེས། ། ཞེས་གྲགས་གཞན་དག་མི་ཐུབ་དཔའ་བོ་བྱོན། ། ཞེས་ཀླུ་ཚ་སྟག་པོ་
འོད་ཅན་ཡན་ ཆད་ བར་སྣང་ལ་ བཞུགས་ པར་ བཤད་ ཅིང༌། ཀླུ་ཚ་ལ་སྲས་
གཅིག་གཡའ་དང་སྤང་གི་མཚམས་སུ་སྐྱེས་ཤིང་འདི་འདྲ་རེ་རེ་ཙམ་ཡིན་ཞེས་
མཚན་ཡང་གཡའ་སྤང་སྐྱེས་བཏགས། འདི་ཉིད་ཀྱིས་གཡས་རུ་ཤངས་ཀྱི་ནུབ་
260



བྱང་ན་བྱང་རི་ཀུན་ལས་མཐོ་ཞིང་མཛེས་པ་ཅིག་ཡོད་པའི་རི་དེ་ལ་གནས་
བཅས་པས་ གཡའ་ སྤང་དུ་ གྲགས་ པ་ བཅས་ ལྷའི་ གདུང༌ རབས་ བསྡུས་ ཙམ་
བརྗོད་ནས་དྲིན་མེད་འཁོན་གྱི་གདུང་རབས་ཐོག་མ་ཆགས་པའི་སྐོར་ཡང་གོང་
དུ་དྲངས་པའི་གཡའ་སྤང་སྐྱེས་བྱོན་ཚུལ་བཤད་མ་ཐག་པ་དེ་ལས། གང་དེས་
སྲིན་པོ་སྐྱ་རེངས་ཁྲག་མེད་ནི། ། བསད་ནས་ཆུང་མ་གཡའ་འབྲུམ་སི་ལི་མ། །
ཕྲོགས་ཏེ་ཉིད་ཀྱི་ཁབ་ཏུ་བཞེས་པ་ལས། ། སྲས་གཅིག་བྱུང་བ་འཁོན་པ་སྐྱེས་
ཞེས་གྲགས། དེ་དང་བཙན་བཟའ་ལྕམ་བུ་སྒྲོན་གྱི་སྲས། ། གཟུགས་མཛེས་བློ་
ལྡན་ མི་ ཡུལ་ དཀོན་ པ་ འཁྲུངས། ། དེ་ ལ་ དཀོན་ པ་ རྗེ་ གུང༌ སྟག་ ཅེས་
གཏགས། ། འཁོན་སྟོན་དཔལ་པོ་ཆེར་གྲགས་གཉན་རྩེར་བྱོན། ། དཔལ་པོ་ཆེ་
དང་གླར་ བཟའ་ནེ་ ཆུང་སྲས། ། ཁྲི་ མཛེས་ ལྷ་ ལེགས་ ཚེ་ ལྷ་ དབང་ ཕྱུགས་
དང༌། ། མཁས་མཆོག་ཀླུ་ཡི་དབང་པོ་ཚེ་འཛིན་བཞི། ། ཚེ་འཛིན་སྲས་ནི་རྡོ་རྗེ་
རིན་པོ་ཆེ། ། གང་དེའི་བཙུན་མོ་འབྲོ་བཟའ་གཡང་ལེན་སྐྱིད། ། དེ་ལ་འབྲོ་ཚ་
མཆེད་བདུན་ བྱོན་ པ་ ལས། ། གཞན་རྣམས་ ཡུལ་ ཕྱོགས་ སོ་ སོར་འགྲོ་དོན་
མཛད། ། མཐའ་ལྟག་ཤེས་རབ་ཡོན་ཏན་གྲོམ་པར་བྱོན། ། དེ་ནས་ཡོན་ཏན་
འབྱུང་གནས་ཚུལ་ཁྲིམས་རྒྱལ། ། གཙུག་ཏོར་ཤེས་རབ་དགེ་སྐྱབས་དགེ་མཐོང་
དང༌། ། འཁོན་སྟོན་བལ་པོ་ཤཱཀྱ་བློ་གྲོས་རྣམས། ། རིམ་བཞིན་བླ་མའི་རིག་
སྲས་ཕྱི་མ་ཡིན། ། ཤཱཀྱ་བློ་གྲོས་སྲས་གཉིས་ཆེ་བའི་མཚན། ། ཤེས་རབ་ཚུལ་
ཁྲིམས་དཀོན་མཆོག་རྒྱལ་པོ་གཅུང༌། ། གཅེན་པོ་ཡན་ཆད་གསང་སྔགས་སྔ་
འགྱུར་མཛད། ། ཅེས་གཡའ་སྤང་སྐྱེས་ནས་ཤེས་རབ་ཚུལ་ཁྲིམས་ཡན་འཁོན་
གྱི་གདུང་རྒྱུད་དུ་མ་བྱུང་བ་རྣམས་ཀྱིས་ཕར་ཕྱིན་སོགས་མཚན་ཉིད་ཀྱི་སྐོར་ཅི་
རིགས་པ་དང་། སྔགས་ལ་གསར་མ་སྡེ་དྲུག སྔ་འགྱུར་ལྔ། ཕྱི་འགྱུར་བཅུ་
གསུམ། ཕྱི་མོ་ཉི་ཤུ་རྩ་གཅིག་ལ་སོགས་པའི་གསང་སྔགས་སྔ་འགྱུར་ལ་ཤིན་ཏུ་
261



མཁས་ཤིང༌། ཡང་དག་དང་ཕུར་པ་ལ་ཐུགས་དམ་གྱི་མཐིལ་མཛད་པས་གྲུབ་
པ་བརྙེས། ཆོས་སྐྱོང་དཀར་མོ་ཉི་ཟླ་དང་བདུད་མགོན་ལ་མཛད་པས་ནུས་པ་
ཐོབ་པ་ཤ་སྟག་བྱོན་ནས་འགྲོ་དོན་རྒྱ་ཆེར་སྤེལ་བ་མཛད། དེ་ནས་ལྷ་རིགས་
འཁོན་ལས་བྱུང་བའི་ས་སྐྱ་པའི་གྲུབ་མཐའ་དང་དེའི་རྒྱུད་འཛིན་གྱི་གདུང་
རབས་ལ། གོང་དུ་བཤད་པའི་འཁོན་རོག་ཤེས་རབ་ཚུལ་ཁྲིམས་ཀྱི་གཅུང་པོ་
དཀོན་མཆོག་རྒྱལ་པོ་ནི་འཁོན་ས་སྐྱ་པ་ཞེས་གྲགས་པའི་སྐོར་ཡང་ས་སྐྱའི་གདུང་
རབས་ཁ་རྒྱན་ལས། གཅུང་གིས་གསར་འགྱུར་སྲོལ་བསྐྱངས་ས་སྐྱ་བཏབ། །
དེ་དང་ཞང་མོ་བསོད་ནམས་སྐྱིད་ཀྱི་སྲས། ། ས་སྐྱའི་བླ་ཆེན་ཀུན་དགའ་སྙིང་
པོར་གྲགས། ། བླ་ཆེན་དེ་ཡི་བཙུན་མོ་ཆ་རུང་མ། ཇོ་ལྕམ་ཕུར་མོའི་སྲས་ནི་
ཀུན་དགའ་ འབར། ། བཙུན་མོ་ གཉིས་ པ་ ཇོ་ ལྕམ་འོད་ སྒྲོམ་སྲས། ། སློབ་
དཔོན་རྩེ་མོ་རྗེ་བཙུན་གྲགས་པ་དང༌། ། དཔལ་ཆེན་འོད་པོའི་བཙུན་མོ་གར་ཕུ་
མོ། ། ཉི་ཁྲི་ལྕམ་ལ་ས་སྐྱ་པཎ་ཆེན་དང༌། ། ཟངས་ཚ་བསོད་ནམས་རྒྱལ་མཚན་
རྣམ་གཉིས་འཁྲུངས། ། ཟངས་ ཚའི་བཙུན་མོ་མདོག་ སྟོན་ཚ་སྣ་མ། ། མ་
གཅིག་ཀུན་སྐྱིད་སྲས་པོ་འཕགས་པ་དང་། ། འགྲོ་མགོན་ཕྱག་ན་རྡོ་རྗེ་མཆེད་
གཉིས་བྱོན། ། བཙུན་མོ་གཉིས་པ་ས་སྐྱའི་ཆུ་མདོ་མ། ཇོ་འབྲོའི་སྲས་པོ་སློབ་
དཔོན་རིན་རྒྱལ་ཏེ། ། གསུམ་པ་མ་གཅིག་རྡོ་རྗེ་ལྡན་གྱི་སྲས། ། སློབ་དཔོན་
ཆེན་པོ་ཡེ་ཤེས་འབྱུང་གནས་སོ། ། ཕྱག་ནའི་བཙུན་མོ་མ་གཅིག་ཞ་ལུ་མ། །
མཁའ་འགྲོ་འབུམ་སྲས་དྷརྨ་པཱ་ལ་ཡིན། ། དྷརྨ་པཱ་ལའི་བཙུན་མོ་སྟག་འབུམ་
སྲས། རཏྣ་བྷ་དྲ་གཞོན་ནུ་དུས་སུ་གཤེགས། ། ཡེ་འབྱུང་བཙུན་མོ་མ་གཅིག་
ཁབ་སྨད་ མ། ། ཚད་ སྲིད་ སྐྱིད་ ལ་ བདག་ ཉིད་ ཆེན་ པོ་ འཁྲུངས། ། ཞེས་
གསུངས་པ་ལྟར་འཁོན་དཀོན་རྒྱལ་པོ་ནི་རབ་བྱུང་དང་པོའི་ཤིང་ཁྱི་ལོ་ལ་སྐུ་
བལྟམས། ལོ་ན་གཞོན་པའི་དུས་ཡབ་དང་གཅེན་གྱི་སྐུ་མདུན་གསང་སྔགས་
262



རྙིང་མའི་ གདམས་ངག་ལེགས་ པར་སྦྱངས་ཤིང་ ཡང་ དག་ མཁྱེན། ཕྱིས་ སུ་
གཅེན་གྱིས་གསང་སྔགས་གསར་འགྱུར་སློབ་པའི་སྐུལ་མ་གནང་བས་འབྲོག་མི་
ཤཱཀྱ་ཡེ་ ཤེས་ སོགས་ མཁས་གྲུབ་གཉིས་ལྡན་གྱི་བླ་མ་རྣམས་ལས་ལམ་འབྲས་
སོགས་གསང་སྔགས་ཕྱི་འགྱུར་རྣམས་ལ་ཐོས་བསམ་མཛད་པས་སྔགས་གསར་
རྙིང་མཐའ་དག་གི་བདག་པོར་གྱུར། དེ་རྗེས་ཞང་ཡུལ་འཇག་གཤོང་དུ་ཡབ་
དང་གཅེན་གྱི་ཕྱི་རྟེན་བཞེངས་གྲུབ་མཛད་པའི་ནང་དུ་སེང་ལྡེང་གི་ཕུར་པ་བྱིན་
རླབས་ཅན་ཞིག་བཞུགས་སུ་བཅུག བྲ་བོ་ལུང་པར་དགོན་ཆུང་ཞིག་བཏབ་
ནས་དེར་ལོ་འགའ་བཞུགས་པས་ས་སྐྱ་གོག་པོར་གྲགས། དཔོན་སློབ་རྣམས་སྐྱོ་
བསངས་ལ་བྱོན་སྐབས་ཞིག་ལ་རི་ཁ་ནས་གཟིགས་པས། དཔོན་པོ་རི་གླང་པོ་
ཆེ་ཉལ་བ་བཞིན་མཁལ་ཁུང་གཡས་ པའི་ ཐད་ནས་དཀར་ཞིང་སྣུམ་པ། ཆུ་
གཡས་སུ་འབབ་པ་སོགས་བཀྲ་ཤིས་པའི་དགེ་མཚན་དུ་མ་ཡོད་པར་གཟིགས་ཏེ།
གནས་དེར་དགོན་པ་ཆེན་པོ་ཞིག་བཏབ་ན་བསྟན་པ་དང་སེམས་ཅན་ཐམས་
ཅད་ལ་ཕན་བདེ་རྒྱ་ཆེན་འབྱུང་བར་དགོངས་ནས་དེའི་སྐོར་གྱི་ས་ཆའི་བདག་པོ་
རྣམས་ལ། ངས་ས་འདིར་དགོན་གསར་བཞེངས་འདོད་ཆེ་བས་ཁྱེད་ས་བདག་
རྣམས་ལ་འགལ་བ་མི་འོང་ན་ཁྱེད་ཅག་ལ་ས་རིན་ལེགས་པར་འཇལ་བས་ས་ཆ་
འདི་ང་ལ་བྱིན་ན་ཇི་ལྟར་ལེགས་གསུངས་པར་དེ་དག་གིས་ས་རིན་ཡེ་མི་འཚལ་
ཅིས་ཀྱང་མཛད་པར་ཞུ་ཟེར་ནས་ས་ཆ་གང་དགོས་ཐམས་ཅད་ཕུལ་བ་དེར་བླ་
མ་ཉིད་དགུང་ལོ་བཞི་བཅུར་བཞེས་པ་རབ་བྱུང་དང་པོའི་ཆུ་གླང་ལོར་བོད་ཀྱི་
རྡོ་རྗེ་གདན་གཉིས་པ་དཔལ་ལྡན་ས་སྐྱའི་དགོན་ཞེས་བཏབ་ནས་ཡུལ་དེའི་སའི་
- ཁ་མདོག་ལ་གཞིགས་ནས་ས་སྐྱ་དགོན་དང་དེ་ལས་སྤེལ་བའི་ཆོས་བརྒྱུད་ལ་ས་
སྐྱ་པ་ཞེས་མཚན་སྙན་ཕྱོགས་ཀུན་གྲགས་ཤིང་དེང་གི་བར་མ་མཉམ་པར་གནས་
སོ། ། །
263



དེ་ལྟར་ས་སྐྱའི་འཁོན་གྱི་གདུང་རྒྱུད་ལས་གདན་ས་འཛིན་པའི་གོང་མ་སོ་
སོའི་ལོ་རྒྱུས་མདོ་ཙམ་སྤྲོ་བར་བྱ་སྟེ། ས་སྐྱའི་གོང་མ་རྣམ་ལྔའི་གྲས། འཁོན་
དཀོན་མཆོག་རྒྱལ་པོའི་སྲས་ས་ཆེན་ཀུན་དགའ་སྙིང་པོ་ནི་རབ་བྱུང་གཉིས་པའི་
ཆུ་སྤྲེལ་ལོར་སྐུ་བལྟམས། ཁོང་གཞོན་པའི་དུས་ནས་བ་རི་ལོ་ཙཱ་བ་རིན་ཆེན་
གྲགས་ལས་ ཆོས་ མང་ དུ་ གསན་ ཅིང༌། འཇམ་ དབྱངས་ བསྒྲུབས་ པས་ ཞལ་
གཟིགས་ཏེ་ཞེན་པ་བཞི་བྲལ་སོགས་ཕར་ཕྱིན་གྱི་གདམས་པ་བསྩལ། བྲང་རི་
དར་མ་སྙིང་པོ་ལས་མངོན་པ། ཁྱུང་རིན་ཆེན་གྲགས་པ་ལས་དབུ་ཚད། ནམ་
མཁའ་བ་སྐུ་མཆེད་ལས་གསང་འདུས་དང་གཉན་མགོན་གྱི་ཆོས་སྐོར། སྒྱི་ཆུ་བ་
དགྲ་ལྷ་འབར་ལས་ཀྱེ་རྡོར། གུང་ཐང་བ་མལ་ལོ་ལས་བདེ་མཆོག་དང་མགོན་
པོའི་མན་ངག པུ་རངས་ལོ་ཆུང་ལས་བདེ་མཆོག་སོགས་གསན་སྦྱངས་མཛད་
པ་དང་། ཁྱད་པར་དུ་ཞང་སྟོན་ལས་གསུང་ངག་གི་གདམས་པ་ལོ་བཞིའི་བར་
དུ་གསན། གྲུབ་ཆེན་བིར་ཝ་བ་ཆོས་སྒོ་སྐྱེལ་གྱི་ཚུལ་དུ་ས་སྐྱར་བྱོན་པ་ལས།
སྤྱིར་རྒྱུད་སྡེ་བདུན་ཅུ་དོན་གཉིས་ཀྱི་མན་ངག སྒོས་སུ་ལྕགས་རི་ལས་མི་འདའ་
བའི་ཟབ་ཆོས་བཅུ་གསུམ་ལ་སོགས་གསང་སྔགས་ཉེ་བརྒྱུད་ཀྱི་གནད་ཟད་མོའི་
བདུད་རྩི་ངོམས་ པར་ གསོལ། ཁམས་ པ་ ཨ་ སིང་ ལ་ གསུང་ ངག་ ཐོག་ མར་
གསུངས་པ་ཡི་གེར་བཀོད་པ་ལ་གཞུང་བཤད་ཨ་སིང་མར་གྲགས། ལྷའི་ཞལ་
གཟིགས་པ། སྐུའི་བཀོད་པ་མི་འདྲ་བ་རྣམ་པ་དྲུག་དུས་གཅིག་ཏུ་བསྟན་པས་
གདུལ་བྱ་རྗེས་སུ་བཟུང་བ་སོགས་རྣམ་ཐར་བསམ་གྱིས་མི་ཁྱབ་ཅིང༌། སྤྱན་
རས་གཟིགས་ཀྱིས་སྤྲུལ་བར་གྲགས་པ་དེས་གདན་ས་ས་སྐྱ་དགོན་བསྐྱངས་ཏེ་
སློབ་མ་མཆོག་ཐོབ་པ་གསུམ། བཟོད་པ་ཐོབ་པ་བདུན། རྟོགས་ལྡན་བརྒྱད་ཅུ།
གཞུང་བཤད་འཛིན་པའི་ཐུགས་སྲས་བཅུ་གཅིག ཚིག་རྐང་འགྲེལ་བའི་ཐུགས་
སྲས་བདུན་སོགས་བགྲང་ལས་འདས་པ་བྱོན། ས་ཆེན་ཀུན་དགའ་སྙིང་པོའི་
264



སྲས་ཀུན་དགའ་འབར། བསོད་ནམས་རྩེ་མོ། གྲགས་པ་རྒྱལ་མཚན། དཔལ་
ཆེན་འོད་པོ་བཅས་གཅེན་གཅུང་བཞི་འཁྲུངས་པ་ལས། སྲས་ཆེ་བ་ཀུན་དགའ་
འབར་ཆུང་དུས་རྒྱ་གར་སློབ་གཉེར་བྱོན་པར་ཕྱིར་ལོག་མ་ཐུབ་པར་མ་ག་དྷ་རུ་
སྐུ་གཤེགས། སྲས་གཉིས་པ་བསོད་ནམས་རྩེ་མོ་ཞེས་ས་སྐྱའི་གོང་མ་རྣམ་ལྔའི་
ཡ་གྱལ་གཉིས་པ་དེ་ཉིད་ནི། རབ་བྱུང་གཉིས་པའི་ཆུ་ཁྱི་ལོར་སྐུ་བལྟམས། བྱཱ་
པ་ཆོས་ཀྱི་སེང་གེའི་དྲུང་དུ་ལོ་བདུན་རིང་དབུ་ཕར་བཅས་གསན་སྦྱངས་ནས།
དགུང་ལོ་བཅུ་དྲུག་ཚུན་ལ་རྒྱུད་དང་མན་ངག་གི་སྒྲོ་འདོགས་ལེགས་པར་ཆོད།
ལྷག་པའི་ལྷ་དུ་མས་ཞལ་གཟིགས། ཡབ་ཀྱི་རྗེས་སུ་གདན་སར་བཞུགས་ནས་
ལམ་འབྲས་ཀྱི་གདམས་པ་སྤེལ། དགུང་ལོ་ཞེ་གཅིག་ཐོག་ངོ་མཚར་བའི་བཀོད་
པ་དཔག་ཏུ་མེད་པས་བདེ་བ་ཅན་དུ་གཤེགས། སྲས་གསུམ་པ་གྲགས་པ་རྒྱལ་
མཚན་ནི་ས་སྐྱའི་གོང་མ་རྣམ་ལྔའི་ཡ་གྱལ་གསུམ་པ་དེ་ཉིད་ནི། རབ་བྱུང་
གསུམ་པའི་མེ་ཡོས་ལོར་སྐུ་བལྟམས། བྱང་སེམས་ཟླ་བ་རྒྱལ་མཚན་ལས་ཚངས་
སྤྱོད་དགེ་བསྙེན་གྱི་སྡོམ་པ་བླངས་ཏེ་ཤ་ཆང་མི་གསོལ་བ་སོགས་སྡོམ་བརྩོན་གྱི་
རྣམ་ཐར་མངའ། རྒྱུད་གསུམ་གྱི་པོ་ཏི་མནལ་ལམ་བྱུང་སྟེ་ཆོས་ཐམས་ཅད་ཀྱི་
དེ་ཁོ་ན་ཉིད་ཐུགས་སུ་ཆུད་པར་གྲགས། དགུང་ལོ་བཅུ་གཅིག་ལ་ཀྱེ་རྡོར་མཚོ་
སྐྱེས་གསུངས་པར་བཤད་པ་འགངས་ཆེ་བས་ཐམས་ཅད་ཡ་མཚན་དུ་གྱུར། དེ་
ནས་ཡབ་དང་སྐུ་གཅེན་དར་མ་ལོ་ཙཱ་བ། སུམ་པ་ལོ་ཙཱ་བ་སོགས་སྐྱེས་ཆེན་དམ་
པ་དུ་མར་བརྟེན་ནས་ཀྱེ་རྡོར་རྩ་བ་དང་། བཤད་རྒྱུད་བདེ་མཆོག་རྩ་བཤད་
གསང་འདུས་འགྲེལ་བ། རྒྱུད་འགྲེལ་མན་ངག་ལ་སོགས་ཆོས་ཀྱི་རྣམ་གྲངས་
བསམ་གྱིས་མི་ཁྱབ་པ་གསན་ཅིང་ཐུགས་སུ་ཆུད་པར་མཛད་དེ། ཆོས་གང་ཞུས་
ཀྱང་བརྡ་དོན་སྟོན་པ་ཙམ་གྱིས་མཁས་གྲུབ་ཆེན་པོའི་གོ་འཕང་མཆོག་ཏུ་བརྙེས་
ཤིང་ཀུན་གྱིས་རྗེ་བཙུན་ཞེས་གུས་པའི་སྙན་མཉན་གསོལ། དེ་ནས་ཡབ་མེས་ཀྱི་
་
265



གདན་སར་ བཞུགས་ ཏེ་འཆད་རྩོད་རྩོམ་ གསུམ་ གྱིས་ ལས་ ཁོ་ན་མཛད་ ཅིང་
ལེགས་བཤད་ཀྱི་ཕྲེང་བ་གསར་དུ་སྤེལ་བ་པོད་བཞི་དང་། སློབ་མའི་ཚོགས་
ཀྱང་བགྲང་ལས་འདས་པ་བྱོན་ཅིང་གྲགས་ཆེ་བ་སྐུ་དབོན་ས་པཎ་བཅས་གྲགས་
མཐའ་ཅན་གྱི་མི་བརྒྱུད། སྡོམ་བརྩོན་ཆེན་པོ་བཞི་སོགས་མང་དུ་བྱོན་ནོ། །
སྲས་བཞི་པ་དཔལ་ཆེན་འོད་པོ་ནི་རབ་བྱུང་གསུམ་པའི་ལྕགས་རྟ་ལོར་འཁྲུངས།
གཞོན་དུས་ནས་ཡབ་མེས་ཀྱི་ཆོས་ལ་སྦྱངས་ཤིང༌། མན་ངག་མང་པོ་མངའ་བ་
དང་ཁྱད་པར་དུ་གསོ་བ་རིག་པ་ལ་ཤིན་ཏུ་མཁས་པས་སྐུ་ཚེ་ཧྲིལ་པོར་སྨན་པ་
མཛད་དེ་འགྲོ་དོན་རྒྱ་ཆེར་སྤེལ་ཞིང་སྨན་གཞུང་ཉི་མའི་འོད་ཟེར་ཞེས་ཀྱང་
བརྩམས་པ་གནང༌། དགུང་ལོ་ང་བཞི་པ་རབ་བྱུང་བཞི་པའི་ཆུ་ཕག་ལོར་སྐུ་
འདས། འདིས་མ་གཅིག་གར་ཕུ་མ་ཉི་ཁྲི་ལྕམ་བྱ་བ་ཁབ་ཏུ་བཞེས་པར་སྲས་ས་
པཎ་ཀུན་དགའ་རྒྱལ་མཚན་དང་ཟངས་ཚ་བསོད་ནམས་རྒྱལ་མཚན་གཉིས་
འཁྲུངས། སྲས་ཆེ་བ་ ས་པཎ་ནི་བོད་ རབ་བྱུང་གསུམ་ པའི་ཆུ་ སྟག་ལོར་ སྐུ་
བལྟམས་ཤིང༌། སྐུ་གཞོན་ནུའི་དུས་ནས་སྐྱེ་སྟོབས་ཀྱི་མཁྱེན་རབ་གཞན་དང་མི་
འདྲ་བ་ངོ་མཚར་ཆེ་ཞིང་། རང་གི་ཁུ་བོ་རྗེ་བཙུན་གྲགས་པ་རྒྱལ་མཚན་ལས་ས་
སྐྱ་གོང་མའི་གསུང་བཅུད་མདོ་སྔགས་ཀྱི་ཟབ་གནད་མ་ལུས་པ་གསན། མནལ་
ལམ་དུ་མཁས་མཆོག་དབྱིག་གཉེན་ལས་ཆོས་མངོན་པ་མཛོད་དང༌། ཁ་ཆེ་པཎ་
ཆེན་ལས་ རྡོ་ རྗེའི་གླུ་སོགས་གསན། གཞན་ཡང་ཚད་ལྡན་ཤེས་གཉེན་དུ་མ་
བསྟེན་ནས་ཐུན་མོང་དང་ཐུན་མིན་གྱི་རིག་གནས་མཐའ་དག་ལ་འབད་པས་
མཁས་པའི་གྲགས་པ་ཕྱོགས་ཀུན་ཁྱབ། ཆོས་རྗེ་འདི་ཉིད་རབ་ཏུ་མ་བྱུང་གོང་
དུ་མཚན་ལ་དཔལ་ལྡན་དོན་གྲུབ་ཅེས་ཞུ་བ་དང་། དགུང་ལོ་ཉེར་བདུན་ཐོག་
ཁ་ཆེ་པཎ་ཆེན་ལས་རབ་ཏུ་བྱུང་ཞིང་བསྙེན་པར་རྫོགས་པ་མཚན་དུ་ཀུན་དགའ་
རྒྱལ་མཚན་དཔལ་བཟང་པོ་གསོལ། ཁོང་གིས་ས་སྐྱའི་གདན་ས་འཛིན་ཅིང་
266



མཁས་པའི་བྱ་བ་གང་ལའང་ཐོགས་པ་མེད་པར་གྱུར་ཏེ། སྡོམ་གསུམ་རབ་དབྱེ།
ཚད་མ་ རིགས་ གཏེར། མཁས་ འཇུག ལེགས་ བཤད་ རིན་ པོ་ ཆེའི་ གཏེར་
བཅས་བསྟན་བཅོས་དུ་མ་བརྩམས། རྩོད་པའི་ཚུལ་ཡང་སྐྱིད་གྲོང་དུ་རྒྱ་གར་ལྷོ་
ཕྱོགས་ཀྱི་མུ་སྟེགས་འཕྲོག་བྱེད་བཅས་རྒོལ་ངན་དྲུག་སོགས་ལུང་དང་རིག་པས་
ཚར་བཅད་ཅིང་སངས་རྒྱས་ཀྱི་བསྟན་པར་བཅུག འཆད་པའི་སློབ་མ་ཡང་
རྟོགས་པའི་བརྒྱུད་འཛིན་གསུམ། མན་ངག་གི་བརྒྱུད་འཛིན་གཉིས། བཤད་
པའི་བརྒྱུད་འཛིན་གསུམ། སྡོམ་ཕྲུག་བགྲེས་པ་བཅུ་གསུམ། གཞོན་པ་བདུན།
ལོ་ཙཱ་བ་ཆེན་པོ་བཞི། སྦས་པའི་རྣལ་འབྱོར་བཞི། མཁས་བཙུན་གྱི་ཐུགས་
སྲས་བཞི་བཅས་བསྐྱངས་བ་སོགས་མདོར་ན་ཁོང་གིས་ཕུལ་དུ་བྱུང་བའི་བྱ་བ་
རྫོགས་མཐའ་མེད་པ་ཞིག་འཇོག་གནང་མཛད་པས་བོད་རང་ཡུལ་ནས་བྱོན་
པའི་མ་ཧཱ་པཎྜི་ཏ་ཞེས་དོན་དང་ཡོངས་སུ་མཐུན་པའི་མཚན་སྙན་ཕྱོགས་ཀུན་
ཁྱབ་ཅིང་། འདིའི་སྐུ་རིང་ལ་ས་སྐྱ་བཞི་ཐོག་བླ་བྲང་གསར་བཞེངས་གནང་བ་
དང༌། སྐུ་གསུང་ཐུགས་རྟེན་གྲངས་མེད་བཞེངས་བར་མཛད་པ་མ་ཟད། ས་
སྐྱའི་དཔོན་རབས་སྐབས་བཤད་པའི་ཆབ་སྲིད་དང་ཕྱི་འབྲེལ་གྱི་སྐོར་མཛད་
རྗེས་བླ་ན་མེད་པ་ཞིག་བཞག་ཡོད། སྲས་ཆུང་བ་ཟངས་ཚ་བསོད་ནམས་རྒྱལ་
མཚན་ནི་རབ་བྱུང་གསུམ་པའི་ཤིང་འབྲུག་ལོར་སྐྱ་བོ་ཁ་གདོང་ཞེས་པའི་གནས་
སུ་འཁྲུངས། ཡབ་མེས་ཀྱི་ཆོས་བརྒྱུད་རྣམས་ལ་མཁས་པར་སྦྱངས་ཤིང་ས་སྐྱའི་
དགོན་པར་ལྕགས་རི་རང་ཉིད་ཀྱི་མདའ་རྒྱང་གང་གི་ཚད་དུ་འཛིན་པ་གསར་
བཞེངས་དང་རི་ཐང་སོགས་སུ་ཚོང་འདུས་དང་གྲོང་སྡེ་གསར་འདུག་བྱས་ཤིང་
གྲོམ་ སྟོད་ སྨད་དང་ གཙང་ བྱང་ བཅས་ལ་ ས་སྐྱ་ བའི་ ཆོས་ གཞིས་ གསར་དུ་
བཙུགས་གཉེར་གནང་ བ་ བཅས་ མདོར་ན་ སྐབས་ དེའི་ སྤྱི་ ཚོགས་ སུ་ སྟོབས་
འབྱོར་རྒྱས་ཤིང་གཙང་ཕྱོགས་ཀྱི་སྡེ་དཔོན་ཆེ་ཤོས་ཤིག་ཆགས་ནས་རབ་བྱུང་
267



བཞི་པའི་ཤིང་ཕག་ལོར་སྐུ་འདས། ཁོང་གིས་སྔ་ཕྱི་བཙུན་མོ་ལྔ་ཁབ་ཏུ་བཞེས་
པ་ལས་ཆེན་མ་ཡུལ་མདོག་གི་ཚ་སྣའི་འདབས་སུ་ཕ་མིང་ཟུར་ཁང་རྒྱ་མཚོ་བའི་
ཞང་རྒྱལ་བ་དཔལ་ གྱི་སྲས་མོ་ མ་ གཅིག་ ཀུན་ སྐྱིད་བྱ་བར་སྲས་ འགྲོ་ མགོན་
འཕགས་པ་དང་ཕྱག་ན་རྡོ་རྗེ་གཉིས་འཁྲུངས། བཙུན་མོ་གཉིས་པ་ཡུལ་ས་སྐྱའི་
ཆུ་མདོ་མར་ཕ་མིང་རྗེ་བཙན་པོ་ཞེས་པའི་སྲས་མོ་མ་གཅིག་བྱ་བར་སྲས་རིན་
ཆེན་རྒྱལ་མཚན་དང་སྲིང་མོ་མདོ་སྡེ་མ་གཉིས་འཁྲུངས། བཙུན་མོ་གསུམ་པ་
མངའ་རིས་གུང་ཐང་གི་ཕ་མིང་གུང་ཐང་བཙན་པོའི་སྲས་མོ་ལྷ་གཅིག་མཛེས་མ་
བྱ་བར་སྲས་མོ་བསོད་ནམས་འབུམ་དང་སྲིང་མོ་ཉི་མ་འབུམ་གཉིས་འཁྲུངས།
བཙུན་མོ་བཞི་པ་ཡུལ་གཡའ་ལུང་ནས་ཡིན་པའི་ཇོ་ལྕམ་ཧོར་མོ་བྱ་བར་སྲས་མོ་
རིན་ཆེན་འབྱུང་གནས་འཁྲུངས། བཙུན་མོ་ལྔ་པ་གོང་གསལ་གུང་ཐང་བཙན་
པོའི་ལྷ་ གཅིག་མཛེས་མའི་གཡོག་མོ་རྡོ་རྗེ་ གདན་མ་བྱ་བར་སྲས་མོ་ཡེ་ཤེས་
འབྱུང་གནས་བཅས་རིམ་བཞིན་སྲས་དང་སྲས་མོ་མང་དུ་འཁྲུངས། དེ་ལས་
ཆེས་སྙན་པར་གྲགས་པ་ནི་བོད་རབ་བྱུང་བཞི་པའི་ཤིང་ལུག་ལོར་སྐུ་བལྟམས་
ཤིང་། གཞོན་ནུའི་དུས་ནས་སྐྱེས་སྟོབས་ཀྱི་ཤེས་རབ་ཤིན་ཏུ་ཆེ་བས་ཡི་གེ་འབྲི་
ཀློག་དང་། རིག་གནས་སློབ་གཉེར་གསན་སྦྱོང་གང་མཛད་ཀྱང་གཞན་དང་མི་
འདྲ་བར་བདེ་བླག་ངང་དུ་མཁྱེན་ཐུབ་པས་སྐྱེ་བོ་ཀུན་ངོ་མཚར་དུ་གྱུར་ནས་
འདི་ལྟ་བུ་ཁྱད་དུ་འཕགས་ པའོ་ཞེས་བསྔགས་བརྗོད་མཛད་པས་མཚན་ཡང་
འགྲོ་བའི་མགོན་པོ་ཆོས་རྒྱལ་འཕགས་པ་བློ་གྲོས་ རྒྱལ་ མཚན་ཞེས་ཡོངས་སུ་
གྲགས་པ་དེ་ཡིན། ཁོང་ཉིད་དགུང་ལོ་བཅུའི་ཐོག་ཁུ་བོས་ས་པཎ་གྱིས་ཕྱག་
ཕྱིར་ཧོར་ཡུལ་ ཕེབས་ལམ་ དུ་ ལྷ་ སའི་ཇོ་བོའི་སྐུ་མདུན་དུ་རབ་ཏུ་བྱུང་ཞིང་
མཁན་པོ་ཤེས་རབ་སེང་གེ་ལས་དགེ་ཚུལ་གྱི་བསླབ་བྱ་གསན། དེ་ནས་དགུང་
ལོ་བཅུ་བདུན་བར་ཁུ་བོའི་སྐུ་མདུན་དུ་བཅར་ཏེ་ཆོས་རྗེ་ས་པཎ་ལ་མངའ་བའི་
268



ཡོན་ཏན་ ཐམས་ ཅད་ལེགས་ སྦྱངས་ མཛད་ པས་ ས་པཎ་ ཡང་ ཐུགས་ ཤིན་ ཏུ་
དགྱེས་ཏེ་བསྟན་པ་དང་སེམས་ཅན་གྱི་དོན་ལེགས་པར་སྒྲུབ་པར་བཀའ་བསྒོ་
བར་མཛད་ཐོག་བསྟན་པའི་ཁུར་བོ་ཆེ་དང་སློབ་མའི་ཚོགས་གཏད་ནས་ཆོས་རྗེ་
ས་པཎ་སྐུ་མྱ་ངན་ལས་འདས། འགྲོ་མགོན་འཕགས་པ་དགུང་ལོ་ཉི་ཤུའི་ཐོག་
ཧོར་རྒྱལ་པོ་སེ་ཆེན་ལ་དགྱེས་པ་རྡོ་རྗེའི་དབང་བསྐུར་བར་རྒྱལ་པོས་དབང་ཡོན་
དུ་བོད་ཁྲི་སྐོར་བཅུ་གསུམ་ཕུལ་བ་སོགས་ཁུ་བོ་ས་པཎ་གྱི་སྐུ་ཚེ་སྨད་ཀྱི་མཛད་པ་
དང༌། འགྲོ་མགོན་འཕགས་པའི་ཆོས་སྲིད་བྱ་བ་སྤེལ་ཚུལ་སོགས་ས་སྐྱའི་དཔོན་
རབས་སྐབས་རགས་བསྡུས་བཀོད་ཡོད་པ་དེར་རྟོགས་པར་བྱའོ། ། དེ་བཞིན་
གོང་སྨོས་ས་ཆེན་ཀུན་དགའ་སྙིང་པོ་དང་སློབ་དཔོན་བསོད་ནམས་རྩེ་མོ། རྗེ་
བཙུན་གྲགས་པ་རྒྱལ་མཚན། ས་པཎ་ཀུན་དགའ་རྒྱལ་མཚན། འགྲོ་མགོན་
འཕགས་པ་རྒྱལ་མཚན་བཅས་སྐྱེས་ཆེན་དམ་པ་འདི་ལྔ་བོ་ནི་ཡོངས་སུ་གྲགས་
པའི་དཀར་པོ་རྣམ་གསུམ་དང་དམར་པོ་རྣམ་གཉིས་ཞེས་ས་སྐྱའི་གོང་མ་རྣམ་ལྔ་
དང༌། གཞན་ས་སྐྱའི་གདན་ས་འཛིན་པ་ཤར་པ་ཤེས་རབ་འབྱུང་གནས། འུ་
ཡུག་པ་རིག་པའི་སེང་གེ ཤཱཀྱ་བཟང་པོ་སོགས་ལས་ས་ངོར་ཚར་གསུམ་གྱི་
ལུགས་སྤེལ་བ་མཛད་ཅིང་དེང་གི་བར་རྒྱུན་མ་ཆད་པར་གནས་སོ། །
བརྒྱད། བོད་དུ་དགེ་ལུགས་པའི་གྲུབ་མཐའ་
བྱུང་ཚུལ་སྐོར་མདོ་ཙམ་བཤད་པ།
གངས་ཅན་འཛིན་མའི་དགའ་ཚལ་དུ་རྒྱལ་བའི་བསྟན་པ་དར་ནས་གྲུབ་
མཐའ་ཆེན་མོ་ལྔ་བྱུང་བའི་ཡ་གྱལ་དགེ་ལུགས་པའི་གྲུབ་མཐའ་འདི་ཉིད་ལ་དགེ་
ལུགས་པའམ་དགའ་ལྡན་པ་ཞེས་གདན་སའི་ཡུལ་གྱི་སྒོ་ནས་མིང་བཏགས་པ་སྟེ།
རྗེ་རིན་པོ་ཆེས་འབྲོག་རི་བོར་དགའ་ལྡན་རྣམ་པར་རྒྱལ་བའི་གླིང་བཏབ་ནས་སྐུ་
269



ཚེའི་སྨད་དུ་སྟན་ཆགས་པར་བཞུགས་པར་བརྟེན་ནས། རྗེའི་རིང་ལུགས་ལ་
ཆོས་རྗེ་དགའ་ལྡན་པའི་ལུགས་ཞེས་ཐོག་མར་འབོད་པ་བྱུང་། དེར་ཚིག་སྣ་
བསྡུས་ཤིང་བརྗོད་བདེ་བའི་ཆེད་དགེ་ལུགས་པ་ཞེས་ ཐ་སྙད་ རྒྱུན་ཆགས་སུ་
འགྱུར་ཚུལ་ཐད་བོད་ཀྱི་ཆོས་འབྱུང་དེབ་ཐེར་བྱིངས་ལས་ཐུན་མོང་དུ་བཞེད་
ཀྱང་། འགའ་ཞིག་གིས་རྗེ་རིན་པོ་ཆེས་གྲུབ་མཐའ་སྒེར་དུ་བཟུང་བས་སྒེར་
ལུགས་པ་འབོད་པ་ཕྱིས་སུ་སྒྲ་ཉམས་ནས་དགེ་ལུགས་པ་གྲགས་ཞེས་གསུངས་པ་
དེར་རྒྱུ་མཚན་ཆེར་མེད་པའི་འདོད་གཏམ་ཙམ་དུ་བརྗོད་པ་སྙམ། གཞན་ཡང་
བླ་ཆེན་དགོངས་པ་རབ་གསལ་གྱིས་ཀླུ་མེ་བོད་དུ་འབྱོན་དུས་དབུ་ཞྭ་སེར་པོ་
བཞེས་འཕྲོ་ཞིག་གནང་ནས་འདི་གྱོན་ལ་ང་རྗེས་སུ་དྲན་པར་གྱིས་ཤིག་གསུང་
པར་བརྟེན་སྔོན་གྱི་འདུལ་འཛིན་ཆེན་པོ་རྣམས་ཀྱི་དབུ་ཞྭ་སེར་པོ་མནབས་པ་མ་
ཟད། རྗེ་བླ་མས་ཀྱང་འདུལ་བའི་བསྟན་པ་ཉམས་པ་སླར་ཡང་རྒྱས་པར་གསོ་
བའི་རྟེན་འབྲེལ་དུ་དབུ་ཞྭ་སེར་པོ་མཛད་པར་བརྟེན་རྗེའི་རང་ལུགས་ལ་ཞྭ་སེར་
འཆང་བའི་ལུགས་ཞེས་གྲགས་པར་དེང་རབས་རྒྱ་ནག་སྐད་དུ་ཧོད་མའོ་ཕེའམ་
ཧོང་ཅའོ་ཞེས་དོན་བསྒྱུར་ཙམ་ལ་བརྟེན་ནས་གཞན་གྱི་གྲུབ་མཐའ་ཁག་ལ་རྒྱུ་
མཚན་ཅི་ཡང་ མེད་ པར་ ཧོང་ཅའོ་དང་ ཧ་ ཅའོ། པེ་ཅའོ། ཧེ་ ཅའོ་ སོགས་
རིགས་འདྲེས་སུ་བསྒྱུར་གནང་མཛད་ཀྱང་དོན་ལ་མི་འཐད་སྙམ། དེ་ལྟར་དགེ་
ལུགས་པའམ་ཞྭ་སེར་འཆང་བའི་ལུགས་ཞེས་གྲུབ་མཐའ་འདི་ཉིད་སྲོལ་གཏོད་
པ་པོ་རྗེ་ཙོང་ཁ་པ་བློ་བཟང་གྲགས་པ་ནི་བོད་རབ་བྱུང་དྲུག་པའི་མེ་བྱ་ལོར་བོད་
ཀྱི་ཤར་ཕྱོགས་མདོ་སྨད་ཙོང་ཁའི་ཡུལ་དབུས་སུ་ཡབ་ཀླུ་འབུམ་དགེ་དང་ཡུམ་
ཤིང་བཟའ་ཨ་ཆོས་གཉིས་ཀྱི་སྲས་སུ་ངོ་མཚར་བའི་ལྟས་དུ་མས་སྒོ་ནས་སྐྱེ་བ་
འཛིན་པར་མཛད། དེ་ནས་དགུང་ལོ་གསུམ་བཞེས་པ་ན་ཆོས་རྗེ་ཀརྨ་པ་སྐུ་
ཕྲེང་བཞི་པ་རོལ་བའི་རྡོ་རྗེ་ལས་དགེ་བསྙེན་གྱི་སྡོམ་པ་ཞུས་ཏེ་མཚན་ཀུན་
270



དགའ་སྙིང་པོ་ཞེས་གསོལ། ཁོང་ཉིད་དགུང་ལོ་བརྒྱད་པའི་དུས་སུ་ཆོས་རྗེ་དོན་
གྲུབ་རིན་ཆེན་ལས་རབ་བྱུང་གི་ཚུལ་ཁྲིམས་དང་དགེ་ཚུལ་གྱི་སྡོམ་པ་བཞེས་ནས་
མཚན་བློ་བཟང་གྲགས་པ་ཞེས་གསོལ་བར་མཛད་ཅིང༌། བླ་མ་དེ་ཉིད་ཀྱི་སྐུ་
མདུན་ནས་མདོ་སྔགས་ཀྱི་གདམ་པ་མང་དུ་གསན་ཏེ་དགུང་ལོ་བཅུ་དྲུག་ལ་སོན་
སྐབས་འབྲི་གུང་ པའི་དཔོན་ ལྡན་ མ་ རིན་ཆེན་དཔལ་ གྱི་གདན་ འདྲེན་ པའི་
གྲོགས་དན་དང་བཅས་དབུས་སུ་བྱོན་སྐབས་དམ་པའི་ཆོས་འཚོལ་བའི་ཐུགས་
འདུན་ཁོ་ནའི་དབང་དུ་གྱུར་པས་སྐུ་་ངལ་གྱི་ཆ་ཕྲ་ཙམ་གྱིས་མ་གོས་པར་ཆབ་
མདོ་བརྒྱུད་དབུས་སུ་བྱོན་ནས་སྤྱན་སྔ་ཆོས་ཀྱི་རྒྱལ་པོ་མཇལ་ཞིང་། ཐེག་ཆེན་
སེམས་བསྐྱེད་སོགས་ཞུ་གནང་མཛད། དེ་རྗེས་རིམ་བཞིན་ཚལ་བའི་སྨན་པ་
དཀོན་མཆོག་སྐྱབས་ལས་སྨན་དཔྱད་ཡན་ལག་སོགས་གསོ་བ་རིག་པའི་གཞུང་
ལུགས་དང་ལག་ལེན་སློབ་སྦྱོང་མཛད་ནས་རིང་པོ་མ་འགོར་བར་མཁས་པར་
གྱུར། དེ་ནས་ཆོས་གྲྭ་ཆེན་མོ་བདེ་བ་ཅན་དུ་བྱོན་ཏེ་སྙེ་ཐང་པ་བཀྲ་ཤིས་སེང་གེ་
དང་གདན་ས་དགེ་གཉིས་ལས་ཆོས་འབྲེལ་དུ་མ་གསན། བླ་མ་འཇམ་དབྱངས་
རིན་ཆེན་ལས་བྱམས་ཆོས་སྡེ་ལྔ་གསན་ཞིང་ཐུགས་སུ་ཆུད་པར་མཛད། སྙེ་ཐང་
ཆོས་རྫོང་དུ་བླ་མ་དམ་པ་བསོད་ནམས་རྒྱལ་མཚན་ལས་བདེ་མཆོག་དྲིལ་བུ་ལུས་
དཀྱིལ་གྱི་དབང་ལུང་སོགས་ཞུ་བར་མཛད། ལོ་གཉིས་ཙམ་རིང་ཕར་ཕྱིན་གྱི་
ཚིག་དོན་ལ་ཤིན་ཏུ་མཁས་པར་གྱུར་ནས་དགུང་ལོ་བཅུ་དགུའི་སྟེང་གསང་ཕུ་
དང་བདེ་བ་ཅན་སོགས་སུ་གྲྭ་སྐོར་ལ་བྱོན། གཞན་ཡང་ཇོ་ནང་ཆོས་རྗེ་ཕྱོགས་
ལས་རྣམ་རྒྱལ་དང་། སྣར་ཐང་ལོ་ཙཱ་བ། རྗེ་བཙུན་རེ་མདའ་བ། བོ་དོང་ལོ་
ཙཱ་བ་ནམ་མཁའ་བཟང་པོ། ལྷོ་བྲག་གྲུབ་ཆེན་སོགས་དབུས་གཙང་གི་དགེ་བའི་
གཤེས་གཉེན་ བཅུ་ ཕྲག་ བཞི་ ཙམ་ ལ་ བསྟེན་ནས་ མདོ་ སྔགས་ གཞུང་ ལུགས་
སོགས་ཐུན་མོང་དང་ཐུན་མོང་མ་ཡིན་པའི་རིག་པའི་གནས་མཐའ་དག་ལ་ཐོས་
271



བསམ་སྒོམ་གསུམ་དང་འཆད་རྩོད་རྩོམ་གསུམ་རྒྱ་ཆེར་གནང་ནས་བཤད་སྒྲུབ་
ཀྱི་བྱ་བ་ཁོ་ནའི་དུས་འདའ་བར་མཛད། དེ་ནས་དགུང་ལོ་སོ་དྲུག་པ་ཆུ་སྤྲེལ་
ལོའི་ཟླ་བ་བཅུ་པར་འཇམ་དཀར་དཔལ་ལྡན་བཟང་པོ་དང་། གནས་བརྟན་
བྱང་སེམས་བཅས་དབུས་པ་བཞི་དང༌། རྟོགས་ལྡན་འཇམ་དཔལ་བཀྲ་ཤིས།
དགེ་བཤེས་དཔལ་སྐྱོང་སོགས་སྨད་པ་བཞི་བཅས་འཁོར་དག་པ་རྣམ་བརྒྱད་
དང་ལྷན་དུ་དཔོན་སློབ་དགུ་སྐྱོར་མོ་ལུང་ནས་དགའ་ཚལ་ལུང་དུ་ཕེབས་ཏེ་
བསགས་སྦྱང་དང་སྒྲུབ་པ་གཙོ་བོར་མཛད་ཅིང་། དབེན་གནས་ལྷ་སྡིངས་སུ་
ཐུགས་དམ་ཉམས་བཞེས་སྐབས་ཟབ་མོ་དབུ་མའི་ལྟ་བ་ཐུགས་སུ་འཁྲུངས་པ་
བཅས་མདོར་ན་དབེན་པའི་གནས་སུ་སྒྲུབ་པ་སྙིང་པོར་མཛད། མདོ་སྔགས་
གསུང་རབ་ཐམས་ཅད་ཀྱི་དོན་སངས་རྒྱས་ཀྱི་དགོངས་པ་ཇི་བཞིན་བཀྲལ་བ་མ་
ཟད། དོན་ཉམས་སུ་བཞེས་ཏེ་ཕྱི་རུ་ཉན་ཐོས་ཀྱི་སྤྱོད་པ་ཞི་ཞིང་དུལ་བ་དང་།
ནང་དུ་རིམ་གཉིས་ཀྱི་རྣལ་འབྱོར་ལ་གཞོལ་བའི་ལྟ་སྤྱོད་ གཙང་མའི་ལུགས་
བཟང་སྤེལ་ཏེ་གངས་ཅན་མཁས་གྲུབ་ཡོངས་ཀྱིས་གཙུག་ཏུ་བཀུར་ཅིང་མཐའ་
དབུས་སྐྱེ་འགྲོ་ཐམས་ཅད་ཀྱིས་གུས་ཤིང་བཏུད། ཁོང་གི་བླ་མ་སློབ་དཔོན་དག་
གིས་ཀྱང་བསྔགས་བརྗོད་བླ་ན་མེད་པའི་གཟེངས་རྟགས་མཛད། རབ་བྱུང་
བདུན་པའི་མེ་བྱི་ལོར་གཉལ་སྟོད་རྭ་སྒྲེང་དུ་རྒྱལ་ཚབ་དར་མ་རིན་ཆེན་དང་
མཇལ་ཞིང་སྲས་ཀྱི་ཐུ་བོ་གྱུར། དགུང་ལོ་ཞེ་དྲུག་པ་ཆུ་རྟ་ལོར་གནམ་རྩེ་སྡིང་དུ་
དབྱར་གནས་མཛད་དེ་འདུལ་བའི་ཕྱག་ལེན་ལ་དག་ཐེར་དང་། ལོ་དེར་རྭ་
སྒྲེང་ཡང་དགོན་དུ་བྱང་ཆུབ་ལམ་རིན་ཆེན་མོ་གསར་རྩོམ་མཛད། དགུང་
གྲངས་ང་གཅིག་པ་མེ་ཕག་ལོར་སེ་ར་ཆོས་སྡིངས་སུ་མཁས་གྲུབ་དགེ་ལེགས་
དཔལ་བཟང་མཇལ་བར་ཕེབས་ཏེ་ཞབས་ལ་གཏུགས་པས་སྲས་ཀྱི་ཐུ་བོར་གྱུར།
ལོ་དེར་གོང་མ་ཏཱ་མིང་གཡུང་ལོ་རྒྱལ་པོས་ཐུགས་དད་ལྷག་པར་འཕེལ་ཏེ་མི་སྣ་
272



ཆེད་དུ་མངགས་ནས་རྒྱལ་སར་སྤྱན་འདྲེན་པའི་འཇའ་ས་དང༌། གསེར་ཡིག་
ཕྱག་རྟེན་དངོས་པོ་དང་བཅས་ནན་ཏན་ཆེན་པོས་སྔ་ཕྱི་ལན་གསུམ་ཙམ་གདན་
ཞུ་གནང་རུང་ཞལ་བཞེས་མ་མཛད་པར་མཐར་རྗེ་རང་ཉིད་ཀྱི་སྐུ་ཚབ་ཏུ་དངོས་
སློབ་བྱམས་པ་ཆོས་རྗེ་ཤཱཀྱ་ཡེ་ཤེས་ གོང་ མའི་ མཆོད་གནས་སུ་ གཏོང་གནང་
མཛད་པ་དེས་རྗེ་བདག་ཉིད་ཆེན་པོ་ཙོང་ཁ་པས་བཀའ་སློབ་ལྟར་རྒྱ་ནག་ཏུ་
དགོན་སྡེ་གསར་འདེབས་དང་། དགེ་འདུན་གྱི་སྡེ་བཙུགས་པ་སོགས་གོང་མའི་
ཐུགས་བཞེད་དང་བསྟུན་ནས་མཛད་པ་རྒྱ་ཆེར་སྤེལ། དེ་ནས་རྗེ་རིན་པོ་ཆེ་
དགུང་ལོ་ང་གསུམ་པ་ས་བྱི་ལོར་ལྷ་ལྡན་གཙུག་ལག་ཁང་དང་། དེའི་ཁྱམས་ར་
དང་ལྡེབས་བྲིས་ སོགས་ ཕྱི་ནང་རྟེན་དང་ བརྟེན་ པར་ཉམས་ གསོ་ རྒྱས་ པར་
གནང་། དེའི་ཕྱི་ལོར་བོད་ཟླ་དང་པོར་ལྷ་ལྡན་ཆོ་འཕྲུལ་སྨོན་ལམ་ཆེན་མོའི་
དུས་མཆོད་གསར་དུ་འཛུགས་ཐོག་སྔོན་རྒྱ་གར་རྡོ་རྗེ་གདན་དུ་དབུ་རྒྱན་བསྒྲོན་
པ་ཇི་བཞིན་ཇོ་ཤཱཀ་རྣམ་གཉིས་ལ་རིན་པོ་ཆེའི་དབུ་རྒྱན་དང༌། ན་བཟའ་
མཆོད་རྫས་སོགས་བཟང་ཞིང་ཕུལ་དུ་ཕྱིན་པ་འབུལ་བར་མཛད། ཚེ་གཅིག་
ནས་བཅོ་ལྔའི་བར་རྟེན་རྣམས་ལ་མཆོད་པ་རྒྱ་ཆེན་པོ་དང༌། དགེ་ འདུན་
འདུས་པའི་སྡེ་རྣམས་ལ་བསྙེན་བཀུར། སྐྱེ་བོ་ཕོངས་པའི་ཚོགས་ལ་སྦྱིན་གཏོང་
སོགས་རྣམ་དཀར་རྒྱ་ཆེར་སྤེལ་བའི་ལྷ་ལྡན་སྨོན་ལམ་ཆེན་མོ་ཞེས་གྲགས་པ་ཐོག་
མར་འཛུགས། དེ་ནས་རྗེ་བླ་མའི་བུ་སློབ་རྣམས་དང་དད་སྦྱིན་ཁག་གིས་ཙོང་
ཁ་པ་སྐུ་ན་མཐོ་བས་གནས་གཞི་ངེས་མེད་ལ་ཕེབས་བཞུད་སྐུ་ངལ་གྱི་གཞིར་
བརྟེན་གཏན་བཞུགས་གནང་ཡུལ་གདན་ས་ཞིག་འདེབས་དགོས་ཞུ་བ་ནན་ཆེ་
བ་དང༌། འབྱོར་ལྡན་ཁག་ནས་གནས་གཞི་རྙིང་པ་དང་ས་ཡུལ་འབུལ་མཁན་
མང་དུ་བྱུང་། ལྷ་སའི་སྨོན་ལམ་ཆེན་མོའི་ཚོགས་གྲོལ་རྗེས་ཙོང་ཁ་པ་རང་ཉིད་
དང་བཅས་དཔོན་སློབ་དགུ་འབྲོག་རིར་བྱོན་ཏེ་གདན་ས་སྐྲུན་ཡུལ་གཟིགས་
273



སྐོར་ཞིབ་བརྟག་མཛད་པར་བཙུན་མོ་སྡིངས་ཞེས་པའི་ས་འདི་ཉིད་ལེགས་པར་
དགོངས་ནས་དེར་དགོན་པ་ཇི་ལྟར་འདེབས་ལུགས་སྐོར་བཀའ་གྲོས་ཞིབ་པར་
གནང༌། སྐབས་དེར་དགོན་གཞི་འདེབས་པའི་སྦྱིན་བདག་གཙོ་བོ་ཕག་གྲུ་སྡེ་
སྲིད་དབང་གྲགས་པ་རྒྱལ་མཚན་དང་། སི་ཏུའི་བློན་རྒྱུད་བྲག་དཀར་ནང་སོ་
རིན་ཆེན་ལྷུན་པོ། ནང་སོ་རྒྱ་བོ་སྤུན་མཆེད། རྒྱ་མ་ཁྲི་དཔོན་ཟླ་བ་བཅས་ཡིན་
ཞིང་། གཞན་ཡང་ཉེ་སྐོར་གྱི་སེར་སྐྱ་རྣམས་ཀྱིས་རྒྱུ་དངོས་དང་ལུས་ཚགས་ལ་
བཞུགས་པ་སོགས་མཐུན་རྐྱེན་གང་ལེགས་བསྒྲུབས་ཏེ་ཙོང་ཁ་པའི་གཟིམ་ཁང་
དང༌། དགེ་འདུན་སྤྱིའི་ཚོགས་ཁང་ཆེན་མོ། གྲྭ་ཤག་བདུན་ཅུ་བཅས་ལོ་དེའི་
ནང་ལེགས་གྲུབ་བྱུང་བ་མ་ཟད། ད་དུང་གྲྭ་ཤག་བརྒྱ་ཕྲག་བརྒལ་བར་བཞེངས་
པའི་རྨང་བཏིང་། ཙོང་ཁ་པ་དང་རྒྱུན་ཕེབས་གནང་མཁན་དགེ་འདུན་ལྔ་བརྒྱ་
ལྷག་ཡོད་པ་དེ་དག་རྣམས་ལོ་དེར་འབྲོག་རིར་ཕེབས། དེ་ནས་བཟུང་གདན་
སའི་གཙུག་ལག་ཁང་དང་དགེ་འདུན་གྱི་གྲངས་བཅས་རིམ་བཞིན་འཕེལ་རྒྱས་
བྱུང་། དེའི་ཕྱི་ལོར་ཙོང་ཁ་པ་དགའ་ལྡན་དུ་གདན་ཞུས་ཐོག་རབ་གནས་རིམ་
རྒྱས་མཛད་ཅིང་། དུས་དེ་ནས་བཟུང་ རྗེ་ ཙོང་ཁ་ པ་ བློ་ བཟང་ གྲགས་ པའི་
དངོས་སློབ་ དང༌ བཅས་ པ་ དགའ་ ལྡན་ རང༌ དུ་ གཏན་ བཞུགས་ མཛད་ ཅིང་
གསང་སྔགས་ཐེག་པ་ཆེན་པོའི་ཆོས་གསུངས་པ་སོགས་གདན་ས་ཉིད་དུ་མདོ་
སྔགས་ཡོངས་ སུ་ རྫོགས་ པ་ བསྟན་ པའི་ རྨང་འཛུགས་ པར་ གནང༌། དེ་ནས་
གདན་སའི་ མིང་ལ་དགེ་ ལྡན་ ཞེས་ བཏགས་ པར་ བརྟེན་ གདན་ ས་ དེའི་རིང་
ལུགས་འཛིན་པ་མཐའ་དག་ལའང་དགེ་ལྡན་རང་ལུགས་འཛིན་པ་ཞེས་མིང་
ཆགས། དཔོན་སློབ་དག་གིས་ད་དུང་ཡངས་པ་ཅན་གཙུག་ལག་ཁང་སོགས་
མང་པོ་གསར་སྐྲུན་བཅས་རྒྱུད་དང་གསུང་རབ་ལས་བཤད་པ་བཞིན་སྐུ་གསུང་
ཐུགས་རྟེན་ཚད་ལྡན་ལེགས་བཞེངས་བྱས་ཏེ་རབ་གནས་རྒྱ་ཆེར་མཛད། རྗེ་
274



ཙོང་ཁ་པ་དགུང་ལོ་རེ་གསུམ་ཐོག་སྟོད་ལུང་དང༌། འབྲས་སྤུངས། ལྷ་ས། སེ་
ར་བཅས་ལ་ཕེབས་ནས་ཆོས་ཀྱི་འཁོར་ལོ་རིམ་པ་དུ་མ་བསྐོར་ཏེ་སླར་དགའ་
ལྡན་དུ་ཕྱིར་ལོག ཐུབ་དབང་ཚུལ་ཁྲིམས་མའི་མདུན་དུ་མཆོད་འབུལ་དང་
སྨོན་ལམ་རྒྱས་པར་མཛད་རྗེས་གཟིམ་ཁང་དུ་ཕེབས་ཏེ་སྲས་ཀྱི་ཐུ་བོ་དར་མ་
རིན་ཆེན་ལ་སྐུ་བེར་དང་ཞྭ་སེར་གནང་སྟེ་རང་ཉིད་ཀྱི་རྒྱལ་ཚབ་ཏུ་བཞུགས་
བཅུག་ནས་འགྲོ་དོན་མཛད་པའི་བཀའ་ཆེམས་ལེགས་པར་གནང་རྗེས། རབ་
བྱུང་བདུན་པའི་ས་ཕག་ལོའི་ཟླ་བཅུ་པའི་ཚེས་ཉེར་ལྔའི་སྔ་དྲོར་གཟིམ་ཁང་འོད་
གསལ་སྦུག་ཏུ་རེ་ཞིག་སྐུའི་བཀོད་པ་ཡོངས་སུ་བསྡུས་པའི་ཚུལ་བསྟན་ནོ། །
ཁོང་གིས་གསུང་འབུམ་པོད་བཅོ་བརྒྱད་ལྷག་ཡོད་པ་སྐུ་གཤེགས་རྗེས་རྒྱལ་ཚབ་
རྗེས་བསྐུལ་མ་གནང་བ་ལྟར་འདེམས་བསྒྲིགས་པར་བསྐྲུན་བྱས་ཏེ་དེང་དུས་
རྗེའི་བཀའ་འབུམ་ཞེས་ ཆ་ ཚང་ བཞུགས་ སོ། ། རྗེ་ཙོང་ཁ་ པས་དགའ་ ལྡན་
དགོན་པ་ ཕྱག་ བཏབ་ སྟེ་ གསེར་ ཁྲིར་བཞུགས་ ནས་ བཟུང་ རྗེས་ སུ་ རྒྱལ་ཚབ་
གནང་མཁན་རིམ་བྱོན་ལ་དགའ་ལྡན་ཁྲི་པ་ཞེས་འབོད། ཁྲི་པ་དེ་དག་གིས་
དགའ་ལྡན་གསེར་ཁྲི་ལ་བཞུགས་ནས་མདོ་སྔགས་ཀྱི་ཆོས་འཆད་ཉན་མཛད་
ཅིང་དབུས་གཙང་གི་ཆོས་སྡེ་ཆེན་པོ་བཞི་ལ་བརྟེན་ནས་བོད་ཡུལ་སྟོད་དབུས་
ཁམས་གསུམ་ཀུན་ཏུ་དགེ་ལུགས་པའི་དགོན་སྡེ་གསར་པ་མང་དུ་འཕེལ་ཞིང་།
གངས་ཅན་མཐའ་དབུས་མེད་པར་རྗེ་བླ་མའི་རིང་ལུགས་འཛིན་པས་ཁྱབ་པར་
གྱུར་ཏེ་དེང་གི་བར་མ་ཉམས་གོང་དུ་སྤེལ་ནས་ཡང་དག་གནས་སོ། །
275



དོན་ཚན་དགུ་པ། དགའ་ལྡན་ཕོ་བྲང་བས་
དབང་བསྒྱུར་དུས་སྐབས་ཀྱི་ལོ་རྒྱུས་
སྐོར་མདོ་ཙམ་གླེང་བ།
དེ་ཡང་བོད་ཀྱི་ལོ་རྒྱུས་རིང་མོ་ལས་གཞུང་ས་དགའ་ལྡན་ཕོ་བྲང་ཞེས་བོད་
གངས་ཅན་ལྗོངས་སུ་ཆོས་སྲིད་གཉིས་ཀྱི་བདག་པོ་བྱས་ཏེ་ལོ་བརྒྱ་ཕྲག་གསུམ་
ལྷག་ལ་མངའ་བསྒྱུར་མཛད་པ་ཡིན་ལ། དེས་ན་དགའ་ལྡན་ཕོ་བྲང་ནི་དགེ་
ལྡན་བསྟན་པའི་མངའ་བདག་ཆེན་པོ་རྗེ་ཙོང་ཁ་པའི་ཐུགས་སྲས་ལས་རིམ་པར་
བརྒྱུད་པ་ཏཱ་ལའི་བླ་མའམ་རྒྱལ་བ་སྐུ་ཕྲེང་རིམ་བྱོན་ལས། རྒྱལ་དབང་ལྔ་པ་
ཆེན་པོའི་སྐབས་སུ་དགེ་ལུགས་པས་བཙུགས་པའི་བོད་དུ་སྲིད་དབང་གི་མིང་དུ་
གྱུར་པ་ཡིན་ལ། དེའི་ མིང་ ཐོགས་དོན་སྐོར་ རྒྱལ་ བ་ སྐུ་ཕྲེང་ གཉིས་ པ་ དགེ་
འདུན་གྲུབ་མཆོག་འབྲས་སྤུངས་སུ་བཞུགས་སྐབས་རྡོ་ཁང་སྔོན་མོ་ཞེས་པའི་བླ་
བྲང་གི་མཚན་ལ་དགའ་ལྡན་ཕོ་བྲང་ཞེས་བཏགས་པ། ཕྱིས་སུ་རྒྱལ་དབང་ལྔ་
པས་བོད་ ཀྱི་ སྲིད་ དབང་ མཛད་ རྗེས་ མཚན་ དེ་ རྒྱུན་ འབྱམས་ སུ་ རང་ གིས་
བཙུགས་པའི་སྲིད་དབང་གི་མིང་ལ་བཀོལ་སྤྱོད་གནང་བ་ནས་བཟུང་དེ་བཞིན་
གྲགས་ཤིང༌། ཕྱིས་སུ་གཞུང་ས་དགའ་ལྡན་ཕོ་བྲང་ཕྱོགས་ལས་རྣམ་རྒྱལ་ཞེས་
བོད་ས་གནས་སྲིད་གཞུང་གི་མིང་ཆ་ཚང་དུ་ཆགས་པ་ཡིན་ནོ། །
276



གཅིག རྒྱལ་དབང་སྐུ་འཕྲེང་དང་པོ་ནས་བཞི་པའི་བར་
གྱི་མཛད་རྣམ་སྐོར་མདོ་ཙམ་བཤད་པ།
དེ་ལྟར་གཞུང་ས་དགའ་ལྡན་ཕོ་བྲང་ཕྱོགས་ལས་རྣམ་རྒྱལ་ཞེས་བོད་ས་
གནས་སྲིད་གཞུང་ཡིན་པས་དེ་ཡང་དགེ་ལུགས་པའི་གྲུབ་མཐའི་དར་རྒུད་དང་
འབྲེལ་བ་དམ་པོ་ཡོད་པར་མ་ཟད་ཁྱད་པར་རྒྱལ་བ་པཎ་ཆེན་གཉིས་ཀྱི་སྐུ་
འཕྲེང་རིམ་བྱོན་གྱི་མཛད་རྗེས་དང་འབྲལ་ཐབས་མེད་པ་ཞིག་ཡིན་སྟབས་ཐོག་
མར་དེ་ཕྱོགས་ཀྱི་གནས་ཚུལ་སྐོར་མདོ་ཙམ་གླེང་ན། མཉམ་མེད་ཙོང་ཁ་པ་
ཆེན་པོས་ དགེ་ ལུགས་ པའི་ གྲུབ་ མཐའ་ གསར་ གཏོད་ མཛད་དེ་ དགའ་ ལྡན་
དགོན་པ་ཕྱག་འདེབས་གནང་བ་ནས་བཟུང་དགེ་ལུགས་པའི་གྲུབ་མཐའ་དེ་
ཉིད་བོད་གངས་ཅན་ལྗོངས་སུ་རྐང་ཚུགས་ཏེ་རིམ་གྱིས་འཕེལ་རྒྱས་བྱུང་ཚུལ་
སྐོར་བོད་ཀྱི་གྲུབ་མཐའ་བྱུང་སྐབས་སུ་བཤད་ཟིན་ཅིང༌། འདིར་རྗེ་རང་ཉིད་
ཀྱི་གསུང་ལས་མཁས་གྲུབ་གཉིས་ལྡན་གྱི་སྐྱེས་མཆོག་དམ་པ་བགྲང་ལས་འདས་
པ་བྱོན་ནས་རྒྱ་བོད་ཧོར་སོགས་རིགས་རུས་དབྱེ་མེད་ཀྱི་ཡུལ་གྲུ་ཀུན་ཏུ་དགེ་
ལུགས་པའམ་ ཞྭ་ སེར་བསྟན་ པ་ འཛིན་ པའི་ དགོན་ སྡེ་ དུ་ མ་ གསར་འདེབས་
མཛད་པ་ཡིན་ལ། དེ་དག་ལས་ཀུན་གྱི་ཏོག་ལྟར་གྱུར་པ་རྒྱལ་པཎ་རྣམ་གཉིས་
ཀྱི་སྐུ་འཕྲེང་རྣམས་ཡིན་ཞིང་། སྒོས་སུ་རྒྱལ་དབང་ལྔ་པ་ནས་བཟུང་སྐུ་འཕྲེང་
ཕྱི་མ་རིམ་བྱོན་རྣམས་བོད་ཀྱི་ཆོས་སྲིད་ཟུང་གི་བདག་པོར་གྱུར་སྟབས་ཁོང་གི་
སྐུ་ཐོག་གོང་མ་དག་གི་ལོ་རྒྱུས་མདོ་ཙམ་ཞུ་བ་ལགས་སོ། །
དེ་བཞིན་རྒྱལ་བ་སྐུ་འཕྲེང་དང་པོ་དགེ་འདུན་གྲུབ་ནི་བོད་རབ་བྱུང་
བདུན་པའི་ལྕགས་ལུག་སྟེ་སྤྱི་ལོ་ ༡༣༩༡ལོར་གཙང་སྟོད་དུ་སྐུ་བལྟམས། དེ་
277



ནས་དགུང་ལོ་བཅོ་ལྔར་ཕེབས་སྐབས་སྣར་ཐང་གི་ཆོས་གྲྭ་ཆེན་པོར་གྲུབ་པ་ཤེས་
རབ་ཀྱི་དྲུང་དུ་རབ་ཏུ་བྱུང་སྟེ་མཚན་ཉིད་གཞུང་ལ་སློབ་གཉེར་དང་གསན་
བསམ་རྒྱ་ཆེར་མཛད་པས་མཁས་པའི་གྲགས་པ་ཕྱོགས་ཀུན་འབར། བོད་རབ་
བྱུང་བདུན་པའི་ཤིང་ལུག་སྟེ་སྤྱི་ལོ་ ༡༩ ༡ ༥ལོར་དབུས་སུ་བྱོན་ཏེ་རྗེ་ཙོང་ཁ་པ་
དང་མཇལ་ནས་སློབ་མའི་གཙོ་བོར་གྱུར། སྤྱི་ལོ་ ༡༩༩༧ལོར་གཙང་གི་གདན་
ས་ཆེན་པོ་བཀྲ་ཤིས་ལྷུན་པོའི་དགོན་པ་ཕྱག་བཏབ་སྟེ་དགེ་འདུན་སུམ་སྟོང་ཙམ་
འདུས། གདན་ས་འདིར་ཚད་མར་དམིགས་བཀར་སློབ་སྦྱོང་རྒྱུན་རིང་གནང་
བ་དང༌། པཎ་ཆེན་སྐུ་འཕྲེང་ན་རིམ་དངུལ་གདུང་དང༌། གོས་སྐུ། ལྷག་པར་
པཎ་ཆེན་ཆོས་ཀྱི་ཉི་མས་བཞེངས་པའི་གསེར་ཟངས་བྱམས་ཆེན་ཐོག་ཚད་དགུ་
པ་རིན་ཆེན་སྣ་ཚོགས་ཕྲ་རྒྱན་གྱིས་མཛེས་པར་བྱས་པ་འཛམ་གླིང་ཀུན་ཏུ་གསེར་
སྐུ་དེ་ལས་ཆེ་བ་མེད་པར་གྲགས་པ་སོགས་ཀྱིས་མཚོན་སྐུ་གདུང་ཐུགས་རྟེན་སེར་
འབྲས་ལས་ཀྱང་མང་བ་དང་སྤུས་དག་པ་བྱུང་ཡོད། ཁོང་གིས་རྗེ་ཙོང་ཁ་པ་
དང་། རྒྱལ་ཚབ་དར་མ་རིན་ཆེན། བོ་དོང་པཎ་ཆེན་ཕྱོགས་ལས་རྣམ་རྒྱལ།
རྗེ་ཤེས་རབ་སེང་གེ་སོགས་སྔ་ཕྱི་དུ་མར་དགེ་བའི་བཤེས་གཉེན་དམ་པ་སོགས་
ཡོངས་འཛིན་བཅུ་ཕྲག་ལྔ་ཙམ་ལ་བརྟེན་ཏེ་མཁས་པའི་ཕ་རོལ་ཏུ་ཕྱིན། རྗེས་
འཇུག་སློབ་མ་ཡང་སེམས་དཔའ་ཆེན་པོ་བློ་གྲོས་སྦས་པ་དང༌། ནོར་བཟང་རྒྱ་
མཚོ་སོགས་སྐྱེས་མཆོག་སྨོས་ཀྱིས་མི་ལངས་བ་དུ་མ་བྱོན། ཕྱི་རབས་ལ་གདམས་
པའི་ལེགས་བཤད་འདུལ་ཊཱིཀ་རིན་ཆེན་ཕྲེང་བ་དང་། འདུལ་བའི་གླེང་འབུམ།
ཚད་མ་རིག་པའི་རྒྱན། མཛོད་ཊཱིཀ་ཐར་ལམ་གསལ་བྱེད་སོགས་བཀའ་རྩོམ་
གནང་བར་བརྟེན་པཎ་ཆེན་དགེ་འདུན་གྲུབ་པ་ཞེས་མཚན་སྙན་རབ་ཏུ་རྒྱས།
དེ་ནས་བཟུང་བཀྲ་ཤིས་ལྷུན་པོའི་གདན་ས་འཛིན་མཁན་རྣམས་ལ་པཎ་ཆེན་
ཞེས་པའི་མཚན་འདི་རྒྱུན་འཇགས་ལྟ་བུར་བྱུང་ངོ༌། ཁོང་ནི་བོད་རབ་བྱུང་
278



བརྒྱད་པའི་ཤིང་རྟ་སྟེ་སྤྱི་ལོ་ ༡༩༧༩ལོར་དགུང་གྲངས་གྱ་དྲུག་ཐོག་སྐུ་འདས་
སོ། །
རྒྱལ་བ་སྐུ་འཕྲེང་གཉིས་པ་དགེ་འདུན་རྒྱ་མཚོ་ནི་བོད་རབ་བྱུང་བརྒྱད་
པའི་ཤིང་ལུག་སྟེ་སྤྱི་ལོ་ ༡༩༧༥ལོར་གཙང་རྟ་ནག་ཏུ་སྐུ་བལྟམས། དགུང་ལོ་
བཅུའི་སྟེང་བཀྲ་ཤིས་ལྷུན་པོའི་གདན་རབས་གསུམ་པ་པཎ་ཆེན་ལུང་རིགས་རྒྱ་
མཚོ་གཙོས་པའི་སློབ་དཔོན་རྣམ་པ་བཀའ་བགྲོས་ཐོག་རྗེ་དགེ་འདུན་གྲུབ་པའི་
སྤྲུལ་སྐུར་ངོས་ འཛིན་ཞུས་ ཐོག་བཀྲ་ ཤིས་ ལྷུན་པོའི་གདན་སར་སྤྱན་དྲངས།
སྤྱིར་སྤྲ་སྐུ་ངོས་འཛིན་གྱི་ལུགས་འདི་ཐོག་མར་ཀརྨ་པས་སྲོལ་གཏོད་པ་ཡིན་
ཡང༌། དགེ་ལུགས་པས་ཀྱང་རང་གི་གྲུབ་མཐའི་དགོས་མཁོ་ལ་གཞིགས་ཏེ་སྤྲུལ་
སྐུ་ངོས་འཛིན་གྱི་སྲོལ་ཕྱེ་ཞིང་རྗེ་དེ་ནི་དགེ་ལུགས་པའི་ཡང་སྲིད་ངོས་འཛིན་
མཛད་པ་དང་པོ་ཡིན། ཁོང་དགུང་ལོ་བཅུ་གཉིས་སྟེང་ སྡེ་སྣོད་འཛིན་པའི་
མཁན་པོ་སུམ་ཅུ་ལྷག་ཙམ་གྱི་ཚོགས་དབུས་སུ་རབ་ཏུ་བྱུང་ཞིང་པཎ་ཆེན་ལུང་
རིགས་རྒྱ་མཚོ་སོགས་ཡོངས་འཛིན་དུ་མར་བསྟེན་ནས་དབང་ལུང་མན་ངག་
སོགས་མང་དུ་གསན། དེ་ནས་དབུས་སུ་བྱོན་ཏེ་འབྲས་སྤུངས་བློ་གསལ་གླིང་དུ་
ཕར་ཚད་སོགས་གཞུང་ཆེན་དང་གསང་འདུས་སོགས་མདོ་སྔགས་ཀྱི་ཆོས་ཚུལ་
དུ་མར་ གསན་ བསམ་ རྒྱ་ཆེར་མཛད་ཅིང་། དབུས་ དང་ ལྷོ་ཁ། དྭགས་པོ་
བཅས་ས་ཆ་ཁག་གི་དགོན་གནས་མང་པོར་གནས་མཇལ་དང་ཆོས་འཁོར་རྒྱ་
ཆེར་བསྐོར་ཏེ་གདུལ་བྱ་མང་དུ་འཕེལ། སྤྱི་ལོ་ ༡༥༠༩ལོར་ལྷ་ས་ནས་ལེ་བར་
དགུ་བཅུའི་ཤར་ཕྱོགས་སུ་ཆོས་འཁོར་རྒྱལ་གྱི་དགོན་པ་ཕྱག་བཏབ། དགོན་པ་
དེའི་བྱང༌ ཤར་ཕྱོགས་ལེ་བར་ལྔ་ཙམ་གྱི་གཡའ་ཁྲོད་ན་འབྱུང་འགྱུར་གནས་
ལུགས་གསལ་བོར་སྟོན་པའི་ལྷ་མོའི་བླ་མཚོ་གནས་སྒོ་ཕྱེད། སྐབས་དེར་བཀྲ་
ཤིས་ལྷུན་པོའི་དགོན་པའི་ཁྲི་ཐོག་བཞི་པ་པཎ་ཆེན་ཡེ་ཤེས་རྩེ་མོ་ལྷ་སར་ཕེབས་
279



ནས་དགེ་འདུན་རྒྱ་མཚོ་བཀྲ་ཤིས་ལྷུན་པོའི་དགོན་པར་ཆོས་འགན་བཞེས་པར་
ཕྱིར་ལོག་ཏུ་གདན་དྲངས་བཞིན་གཙང་བཀྲ་ཤིས་ལྷུན་པོར་ཕེབས་རྗེས་ལོ་ཤས་
ལས་མ་བཞུགས་པར་སྤྱི་ལོ་ ༡༥༡༧ལོར་བཀྲ་ཤིས་ལྷུན་པོར་སྐུ་ཚབ་བསྐོ་བཞག་
གནང་སྟེ་སླར་ཡང་དབུས་སུ་བྱོན་ནས་དཔལ་ལྡན་འབྲས་སྤུངས་དགོན་གྱི་དགེ་
འདུན་ཡོངས་རྫོགས་ཀྱིས་རེ་འདུན་ལྟར་འབྲས་སྤུངས་དགོན་པའི་ཁྲི་ཐོག་བཅུ་
པའི་ཐུགས་འགན་བཞེས་ཤིང་། སེ་ར་དགོན་པའི་དགེ་འདུན་རྣམས་ཀྱི་རེ་
འདུན་ཞུས་པ་ལྟར་སེ་ར་དགོན་པའི་ཁྲི་ཐོག་དགུ་པའི་ཐུགས་འགན་ཡང་གཅིག་
ལྕོགས་སུ་བཞེས་པའི་ཚུལ་ཡང་། རྗེ་ཙོང་ཁ་པ་ནས་བཟུང་ལྷ་ས་སྨོན་ལམ་ཆེན་
མོ་འབྲས་སྤུངས་པས་ སྟར་ ཆགས་ ཡིན་ཡང༌། སྐྱིད་ཤོད་རིན་ སྤུངས་པས་ཁ་
བདག་བྱས་པ་ནས་ལོ་བཅུ་ཙམ་གྱི་བར་གསང་ཕུ་བ་དང་། ཀརྨ་པ་སོགས་ཁེར་
རྐྱང་གིས་བྱེད་པ་ཞིག་བྱུང་འདུག་པ་དེ་སྤྱི་ལོ་ ༡༥ ༡༧ལོར་སེ་འབྲས་གཉིས་ཀྱི་བླ་
སེར་ཆིག་སྟོང་བརྒྱད་བརྒྱ་ཉེ་བའི་གྲལ་དབུར་ཕེབས། སྐྱེས་རབས་སོ་བཞི་པའི་
བཀའ་ཆོས་གསུངས། སྤྱི་ལོ་ ༡༥༡༨ ལོར་འབྲས་སྤུངས་སུ་དགའ་ལྡན་ཕོ་བྲང་
ཞེས་པའི་བླ་བྲང་གསར་དུ་བཞེངས། རྒྱལ་མཆོག་ལྔ་པས་བོད་ལྗོངས་ལ་སྲིད་
དབང་བསྒྱུར་སྐབས་བླ་བྲང་མཚན་གཞུང་ལ་འཇགས་ཏེ་ད་ལྟའི་བོད་གཞུང་
དགའ་ལྡན་ཕོ་བྲང་ཞེས་པ་དེ་བྱུང་། སྤྱི་ལོ་ ༡༥༢༧ལོར་སེ་ར་ཐེག་ཆེན་གླིང་དུ་
ཁྲིར་ཕེབས་ནས་བསྟན་པ་རྒྱ་ཆེར་སྤེལ་ཞིང་། ཕྱི་རབས་ལ་གདམས་པའི་ལེགས་
བཤད་ ཀྱང་ གསང་ བདེ་ འཇིགས་ གསུམ་ བཅས་ བསྐྱེད་ རྫོགས་ རིགས་ དང༌།
མཚན་བརྗོད་འགྲེལ་ཆེན། གྲུབ་མཐའ། སྒྲུབ་སྐོར་སོགས་རྩོམ་གནང་བྱས་ཏེ་
བོད་རབ་བྱུང་དགུ་པའི་ཆུ་སྟག་སྟེ་སྤྱི་ལོ་༡༥ ༤ ༢ ལོར་དགུང་ལོ་དྲུག་ཅུ་རེ་བདུན་
ཐོག་ལ་སྐུ་འདས། རྗེ་དགེ་འདུན་རྒྱ་མཚོ་འཚོ་བཞུགས་ཀྱི་དུས་སྐབས་ནི་ཕག་
གྲུའི་སྲིད་དབང་ཉམས་མགོ་ཚུགས་ཏེ་བོད་ཀྱི་སྲིད་དབང་རིན་སྤུངས་པའི་ལག་
280_



ཏུ་ཤོར་ནས་རིན་སྤུངས་ པ་དོན་གྲུབ་རྡོ་རྗེས་ ཀརྨ་བཀའ་བརྒྱུད་དང་མཉམ་
འབྲེལ་བྱས་ཏེ་དགེ་ལུགས་པའི་གྲུབ་མཐའ་ལ་གཙེས་པའི་དུས་ཡིན་ལ། སྒོས་སུ་
སེ་འབྲས་གཉིས་ཀྱི་དགེ་འདུན་རྣམས་ཙོང་ཁ་པས་གསར་གཏོད་མཛད་པའི་ལོ་
རེའི་ཟླ་བ་དང་པོར་འཚོག་པའི་སྨོན་ལམ་ཆེན་མོར་གཞུག་རྒྱུ་བཀག་འགོག་བྱས་
ནའང་ཕྱིས་སུ་རིམ་གྱིས་རྗེ་འདི་ཉིད་ཀྱི་སྐུ་དྲིན་ལ་བརྟེན་ནས་དབུས་ཕྱོགས་ཀྱི་
དགེ་ལྡན་བསྟན་པ་མཉམ་ གསོ་ བྱུང་ སྟེ་ཡུན་ གྱིས་དར་རྒྱས་ སུ་ཕྱིན་ཏེ་སྤྱི་ལོ་
༡༥ ༡༨ལོར་ནས་བཟུང་སེ་འབྲས་དགོན་པ་གཉིས་ཀྱི་དགེ་འདུན་རྣམས་སྨོན་
ལམ་ཆེན་མོར་ཞུགས་ཆོག་པའི་དབང་ཆ་སླར་གསོ་བྱུང་བ་བཅས་མཛད་འཕྲིན་
རབ་ཏུ་རྒྱས་སོ། །
རྒྱལ་བ་སྐུ་འཕྲེང་གསུམ་པ་བསོད་ནམས་རྒྱ་མཚོ་ནི་བོད་རབ་བྱུང་དགུ་
པའི་ཆུ་ཡོས་ ཏེ་ སྤྱི་ ལོ་ ༡༥༩ ༣ལོར་ དབུས་ ཀྱི་ སྟོད་ ལུང་ མདར་ སྐུ་ བལྟམས།
དགུང་ལོ་གསུམ་པའི་སྟེང་རྒྱལ་བ་དགེ་འདུན་རྒྱ་མཚོའི་ཡང་སྤྲུལ་དུ་ངོས་འཛིན་
མཛད་དེ་འབྲས་སྤུངས་སུ་གདན་དྲངས་ནས་བསྙེན་བཀུར་ཞུས་ཤིང་བླ་བྲང་
ཆེན་མོའི་ཁྲི་ཁར་མངའ་གསོལ། དགུང་ལོ་བདུན་པར་འབྲས་སྤུངས་དགོན་
པའི་ཁྲི་པ་པཎ་ཆེན་བསོད་ནམས་གྲགས་པ་མཁན་པོར་བསྟེན་ནས་དགེ་ཚུལ་གྱི་
སྡོམ་པ་བཞེས་ཤིང་དེ་ལ་སོགས་པའི་ཡོངས་འཛིན་སྐྱེས་མཆོག་དུ་མར་བསྟེན་
ནས་མདོ་སྔགས་ཀྱི་ཟབ་ཆོས་མང་པོར་གསན་བསམ་རྒྱ་ཆེན་པོ་གནང་སྟེ་མཁས་
པའི་གཙུག་རྒྱན་དུ་གྱུར། རྒྱལ་དབང་འབྲས་སྤུངས་གཉིས་རེ་མོས་སུ་བཞུགས་
ཤིང་རིམ་གྱིས་གཙང་བཀྲ་ཤིས་ལྷུན་པོ་དང་སྣར་ཐང་ས་སྐྱ་སོགས་དབུས་གཙང་
ཡུལ་གྲུ་ཀུན་ཏུ་ཕེབས་ཏེ་ཆོས་སྤེལ་སློབ་བསྡུ་གནང་རྗེས་སླར་ཡང་ལྷ་སར་ཕྱིར་
ཕེབས་ནས་སེ་ར་དགོན་པའི་དགེ་འདུན་རྣམས་ཀྱིས་གདན་དྲངས་པ་ལྟར་སེ་ར་
དགོན་པའི་ཁྲི་ཐོག་བཅུ་གསུམ་པའི་ཐུགས་འགན་བཞེས། སྐབས་དེ་དག་ནི་
281



བོད་ཀྱི་ལོ་རྒྱུས་སྟེང་སྡེ་གཟར་མང་ཙམ་བྱུང་བའི་དུས་དང་ཁྱད་པར་ཀར་དགེ་
གཉིས་ཀྱི་གྲུབ་མཐའི་རྩོད་འཐེན་དང་རིན་གཙང་སྡེ་བའི་དུས་འཁྲུག་གི་སྐབས་
དག་ཡིན་སྟབས་ཁོང་གིས་སྔ་གཞུག་ཏུ་སྡེ་གཟར་མང་པོ་ཕན་ཚུན་འདུམ་པར་
མཛད་ཅིང་ཞི་འཇགས་ཀྱི་ལས་ཁོ་ནར་རབ་ ཏུ་འབད་པར་བརྩོན། དེ་ནས་
དགུང་ལོ་སོ་ལྔ་ལ་ཕེབས་པ་རབ་བྱུང་བཅུ་པའི་མེ་གླང་ལོར་སོག་པོ་ཨལ་ཐན་
ཆོས་ཀྱི་རྒྱལ་པོས་སྤྱན་འདྲེན་སྔ་ཕྱི་ཞུས་པ་བཞིན་བྱང་ཕྱོགས་སོག་ཡུལ་དུ་རིས་
མེད་རྒྱལ་བསྟན་སྤྱི་དང་། བྱེ་བྲག་ཞྭ་སེར་ཅོད་པན་འཆང་བའི་རིང་ལུགས་
སྤེལ་བར་ཆིབས་ཁ་བསྒྱུར། རྭ་སྒྲེང་ནས་ཆིབས་ཐོག་ཏུ་འཁྱོལ་ཁར། ས་སྐྱོང་
བཀྲ་ཤིས་རབ་བརྟན་པས་ཆིབས་ཡོབ་ལ་འཇུས་ནས། བསྟན་པའི་དཔལ་གྱུར་
བླ་མའི་ཞབས་ པད་བརྟན། ། བསྟན་འཛིན་སྐྱེས་བུ་ ས་ སྟེང་ ཡོངས་ལ་ ཁྱབ།
ཅེས་ཚིག་རྐང་གཉིས་འཕྲལ་རྩོམ་མཛད་ཐོག མཆི་མས་བརྣངས་ཏེ་གསུང་རྒྱུ་
མ་བྱུང་བས། བསྟན་པའི་སྦྱིན་བདག་མངའ་ཐང་འབྱོར་པ་རྒྱས། བསྟན་པ་
ཡུན་རིང་གནས་པའི་བཀྲ་ཤིས་ཤོག ། ཅེས་ཆིབས་ཐོག་ནས་གནང་བས་ཚིག་
དོན་ཟབ་ཅིང་བྱིན་རླབས་ཆེ་བར་གྲགས། དེ་ནས་མཚོ་སྔོན་དུ་ཕེབས་འབྱོར་
བྱུང་སྟེ་དབྱང་ཧྭ་སི་དགོན་པ་རུ་ཨལ་ཐན་ཧན་དང་མཇལ་ནས་དབུ་ལྷར་གྱུར་
ཏེ་རྗེ་མཆོག་ལ་མི་རིགས་མི་གཅིག་པ་དུ་མའི་དབུས་སུ་གསེར་ལས་གྲུབ་པའི་
དབུ་རྒྱན། བུམ་པ། རིགས་ལྔའི་ཕྱག་མཚན། གསེར་སྲང་བརྒྱ་ལས་གྲུབ་པའི་
ཁ་རིས་ལ། ཐམས་ཅད་མཁྱེན་པ་བཛྲ་དྷ་ར་ཏཱ་ལའི་བླ་མ་ཞེས་ཐམ་ག་དང་ཁྱབ་
བདག་རྡོ་རྗེ་འཆང་གི་མཚན་བསྟོད་ཕུལ། དེ་ནས་བཟུང་རྒྱལ་དབང་སྐུ་འཕྲེང་
རིམ་བྱོན་ལ་ཏཱ་ལའི་བླ་མ་སྟེ་སོག་སྐད་དང་བོད་སྐད་ཟུང་འབྲེལ་བྱས་ཤིང་རྒྱ་
མཚོ་ཆེན་པོ་དང་འདྲ་བའི་སློབ་དཔོན་བཀའ་དྲིན་ཅན་ཞེས་མཚན་སྙན་གྲགས།
རྒྱལ་དབང་མཆོག་ནས་ཨལ་ཐན་ལ་ཆོས་ཀྱི་རྒྱལ་པོ་ལྷའི་ཚངས་པ་ཞེས་པའི་
282



མཚན་གནང་། སོག་ཡུལ་ལ་དམ་པའི་ཆོས་ཀྱི་འཁོར་ལོ་རྒྱ་ཆེར་བསྐོར། སོག་
པོའི་མི་བརྒྱ་ཕྲག་མང་པོ་རབ་ཏུ་བྱུང་། ཕྱུགས་ཟོག་བསད་ནས་མཆོད་པའི་
ལམ་སྲོལ་བཅོས་པར་མཛད། ཨལ་ཐན་རྒྱལ་པོ་དམ་ཆོས་ལ་མོས་ནས་བྱང་ཆེན་
ཆོས་འཁོར་གླིང་བཏབ། སྤྱི་ལོ་༡༥༧༠ལོར་ཨལ་ཐན་ཧན་གྱིས་བསོད་ནམས་
རྒྱ་མཚོར་གྱེས་མཇལ་ཞུས་རྗེས་དཔུང་ཆེན་ཁྲིད་དེ་ནང་སོག་གི་ཐུ་མེད་ཚོ་བར་
ཕྱིར་ལོག་སྐབས་བསོད་ནམས་རྒྱ་མཚོས་ཆེད་མངགས་སུ་སྟོང་འཁོར་ཧོ་ཐོག་ཐུ་
ཡོན་ཏན་རྒྱ་མཚོ་ཁོང་གི་སྐུ་ཚབ་ཏུ་བསྐོས་ཏེ་ཨལ་ཐན་ཧན་དང་མཉམ་དུ་ནང་
སོག་ཏུ་ཆོས་གསུང་བར་བཏང་བ་མཛད། བསོད་ནམས་རྒྱ་མཚོ་ཁོང་ཉིད་
སྐབས་དེར་ད་དུང་མཚོ་སྔོན་དུ་བཞུགས་ཤིང༌། ཨལ་ཐན་ཧན་གྱིས་དབུས་ཀྱི་
གདན་ས་སེ་འབྲས་དགའ་གསུམ་ལ་མང་ཇ་དང་འགྱེད་གཏོང་བར་བཏང་བའི་
བླ་མ་སེང་གེ་ཕྱིར་ལོག་དུས་ཡི་གེ་ཞིག་ཁྱེར་ཡོང་བ་དེའི་ནང་དུ་དབུས་གདན་ས་
གསུམ་གྱི་ཁྲི་པ་དགེ་འདུན་རྣམས་ཀྱིས་བསོད་ནམས་རྒྱ་མཚོར་དབུས་སུ་ཕྱིར་
མགྱོགས་མྱུར་ཕེབས་རྒྱུའི་རེ་བ་བྱེད་ཡོད་ཀྱང་། བསོད་ནམས་རྒྱ་མཚོས་ཞལ་
བཞེས་མ་མཛད་པར་མཚོ་སྔོན་ནས་ཁམས་ལི་ཐང་དུ་བྱོན་ནས་དགའ་ལྡན་ཐུབ་
བསྟན་ཆོས་འཁོར་གླིང་ཕྱག་བཏབ་སྟེ་ཐུབ་ཆེན་འགྲན་ཟླ་དང་བྲལ་བ་སོགས་
རྟེན་དང་བརྟེན་པར་བཅས་པ་བཞེངས། དེ་ནས་སྨར་ཁམས་དང་ཆབ་མདོ་
སོགས་སུ་ཕེབས་ཏེ་ཆོས་གསུང་སློབ་བསྡུ་རྒྱ་ཆེར་མཛད། སྤྱི་ལོ་ ༡༥༨ ༣ལོར་
བསོད་ནམས་རྒྱ་མཚོ་སླར་ཡང་མཚོ་སྔོན་དུ་ཕེབས་ནས་སྐུ་འབུམ་བྱམས་པ་གླིང་
གི་ཉེ་འདབས་ཀྱི་ སྡེ་ བའི་ འགོ་དཔོན་དང་སྐུ་འབུམ་བྱམས་ པ་ གླིང་ གི་ཁྲི་པ་
བརྩོན་འགྲུས་རྒྱལ་མཚན་གྱིས་གདན་དྲངས་པ་ལྟར་སྐུ་འབུམ་བྱམས་པ་གླིང་དུ་
ཆོས་གསུང་བར་ཕེབས་ཤིང་། ཁོང་ཚོས་ཆེད་མངགས་སུ་གཟིམ་ཁང་གོང་མ་
བཏབ་ནས་བསོད་ནམས་རྒྱ་མཚོ་བཞུགས་སུ་གསོལ་བ་མཛད། དེར་བཤད་གྲྭ་
283



འཛུགས་པའི་ཞལ་བཀོད་གནང༌། སྐུ་འབུམ་བྱམས་པ་གླིང་ནི་རྗེ་ཙོང་ཁ་པའི་
འཁྲུངས་ཡུལ་ཡིན་ལ། བཤད་རྒྱུན་དུ་ཙོང་ཁ་པ་སྐུ་བལྟམས་རྗེས་ས་ཆ་དེར་
ཙན་དན་དཀར་པོའི་ལྗོན་ཤིང་ཞིག་སྐྱེས་པ་ལ་ཡལ་ག་དང་ལོ་འདབ་རབ་ཏུ་
རྒྱས་པས་ཁྱོན་བསྡོམས་ལོ་མ་འབུམ་ཡོད་ཅིང་ལོ་མ་རེའི་སྟེང་དུ་སངས་རྒྱས་ཀྱི་
སྐུ་བརྙན་རེ་ཡོད་ སྟབས་སྐུ་འབུམ་ཞེས་ མིང་དུ་ཆགས་ པར་ གྲགས། བསོད་
ནམས་རྒྱ་མཚོ་དགོན་པ་དེར་ཕེབས་རྗེས་ཉེ་འཁོར་གྱི་བོད་སོག་ཚོ་བའི་འགོ་
དཔོན་སྡེ་འབངས་ཀུན་གྱིས་རྒྱུ་ཚགས་གཉིས་ཀྱི་རོགས་རམ་རྒྱ་ཆེར་ཐོབ་ནས་སྐུ་
འབུམ་བྱམས་པ་གླིང་རྒྱས་འདེབས་ལེགས་པར་མཛད། ལོ་དེར་ཨལ་ཐན་ཧན་
སྐུ་གཤེགས་པས་ཁོང་གིས་རྒྱུད་འཛིན་པ་སེང་གེས་ཕོ་ཉ་བཏང་ནས་ཏཱ་ལའི་བླ་
མ་ནང་སོག་ཏུ་ཨལ་ཐན་ཧན་གྱི་གཤེགས་རྫོངས་ཆོ་ག་དང་ཐུགས་སྨོན་གནང་
བར་གདན་འདྲེན་ཞུ་བ་ལྟར་བསོད་ནམས་རྒྱ་མཚོས་ཞལ་བཞེས་གནང་ནས་སྤྱི་
ལོ་༡༥༨༩ ལོར་སྐུ་འབུམ་ནས་རྡོག་ཐོན་མཛད་དེ་ལམ་བར་དུ་ཕེབས་མཚམས་
ཐེངས་མང་བཞག་ནས་ཆོས་གསུངས་ཤིང༌། སྤྱི་ལོ་ ༡༥༨ ༥ལོར་སེ་ཆེན་ཏའི་
ཆིང་གི་སྡེ་ཐོག་ཏུ་ཕེབས་ཏེ་ཕུན་ཚོགས་དར་རྒྱས་གླིང་གི་དགོན་པ་ཕྱག་བཏབ་
ཅིང༌། ནང་སོག་ཡུལ་གྲུ་ཀུན་ཏུ་ཆོས་གསུང་སློབ་བསྡུའི་ལས་ལ་རབ་ཏུ་སྦྱོར་
བས་ཞྭ་སེར་བསྟན་པ་ཡོངས་སུ་ཁྱབ་གདལ་གནང་། ཕྱི་རབས་ལ་གདམས་པའི་
གསུང་རྩོམ་ལ་དཔལ་རྡོ་རྗེ་འཇིགས་བྱེད་ཀྱི་དྲག་པོའི་སྦྱིན་སྲེག་གི་ལས་མཐའ་
སྲིད་གསུམ་ཟ་བའི་སྲེག་ཁང་འབར་བ་ཞེས་བྱ་བ་དང༌། བྱང་ཆུབ་ལམ་གྱི་རིམ་
པའི་འཁྲིད་གསེར་གྱི་ཡང་ཞུན་སོགས་པོད་འབྲིང་གཅིག་ལྷག་མཛད། དེ་ནས་
མིང་རྒྱལ་ རབས་ཀྱི་གོང་མའི་མིང་ཧྲིན་ཙུང་གིས་ནང་སོག་ལ་ཆེད་དུ་ ཕོ་ཉ་
བཏང་ནས་ཏཱ་ལའི་བླ་མ་པེ་ཅིན་དུ་གོང་མར་མཇལ་འཕྲད་མཛད་པ་དང་ཆོས་
གསུང་བར་གདན་འདྲེན་ཞུས་པ་ལྟར་ཞལ་གྱིས་བཞེས་ཏེ་ཕེབས་གྲབས་མཛད་
284



ཀྱང༌། སྟབས་མ་ལེགས་པར་ཁོང་དགུང་ལོ་ཞེ་དྲུག་ལ་ཕེབས་པ་བོད་རབ་བྱུང་
བཅུ་པའི་ས་བྱི་སྟེ་སྤྱི་ལོ་ ༡༥༨ ༨ ལོའི་བོད་ཟླ་གསུམ་པའི་ཚེ་ཉེར་དྲུག་ལ་ནང་
སོག་ཁ་ ར་ཆིན་དུ་སྐུ་འདས། སྐུའི་ གདུང་རུས་དཔལ་ལྡན་འབྲས་སྤུངས་སུ་
གདན་དྲངས་ཏེ་དངུལ་སྡོང་རིན་པོ་ཆེར་བཞུགས་སོ། ། བསོད་ནམས་རྒྱ་མཚོ་
དབུས་དང་བྲལ་ནས་སོག་ཡུལ་ཕེབས་པའི་དུས་སྐབས་དེར་དབུས་གཙང་ཁུལ་
དུ་ཆབ་སྲིད་གནས་ཚུལ་མུ་མཐུད་ཏེ་ཡམ་ཡོམ་ཆེ་ཞིང་བདེ་འཇགས་མེད་པའི་
གནས་སུ་ལུས་ཡོད་ ཅིང༌། གཙོ་བོ་ སྡེ་སྲིད་སྲིད་དབང་གི་དཔོན་ཚབ་ རིན་
སྤུངས་པ་དོན་གྲུབ་རྡོ་རྗེའི་མངའ་འོག་ཞིང་ཤག་པ་ཚེ་བརྟན་རྡོ་རྗེས་གཙང་དུ་
དྲག་པོའི་ངོ་ལོག་ཟིང་འཁྲུག་བསླངས་ཏེ་བསམ་གྲུབ་རྩེའི་རྫོང་བཟུང་ཞིང་རིན་
སྤུངས་པའི་སྲས་པདྨ་དཀར་པོ་བསད་ ཅིང་དེའི་ཚབ་ རང་ཉིད་ཀྱིས་བྱས་ པ་
སོགས་ཆོས་སྲིད་གཉིས་ཀྱི་སྐོར་དུ་ཁེ་དབང་འཕྲོག་རེས་བྱེད་པ་ཞིག་ཡིན་ནོ། །
རྒྱལ་བ་སྐུ་འཕྲེང་བཞི་པ་ཡོན་ཏན་རྒྱ་མཚོ་ནི་བོད་རབ་བྱུང་བཅུ་པའི་ས་
གླང་སྟེ་སྤྱི་ལོ་ ༡༥༨༩ལོར་ཡབ་སོག་པོའི་རྒྱལ་རྒྱུད་ཐུ་མེ་ཐའི་ཇི་དང་ཡུམ་བཱ་
ཁེན་སྤུར་གཉིས་ཀྱི་སྲས་སུ་སོག་ཡུལ་མཁར་སྔོན་པོའི་སེ་ཆེན་ཆོས་འཁོར་དུ་སྐུ་
བལྟམས། ཁོང་ཉིད་འཁྲུངས་ལྟས་བཟང་པོ་དུ་མ་བྱུང་བ་ཕྱི་རྒྱར་སྐད་གྲགས་
ཆོད་ཀྱང་ཡབ་ཚང་གིས་གསང་རྒྱ་ཆེན་པོ་མཛད། སྐབས་དེར་བོད་ཕྱོགས་ནས་
རྒྱལ་དབང་བསོད་ནམས་རྒྱ་མཚོའི་ཡང་སྲིད་རྩད་གཅོད་སྐོར་ལྷ་བླ་མའི་ལུང་
བསྟན་རྩེ་མཐུན་བྱུང་བས། སྐུ་གོང་མའི་གསོལ་དཔོན་བསོད་ནམས་རྒྱ་མཚོ་
སོགས་མི་སྣ་སྐོར་ཞིག་ཡུལ་དུ་ཆེད་བརྫོང་གིས་ཆུང་སྲིད་འདི་ཉིད་དགུང་ལོ་
གསུམ་པའི་ ཐོག་ རྒྱལ་ བ་སྐུ་འཕྲེང་གསུམ་པའི་ཡང་སྲིད་དུ་ངོས་འཛིན་ཞུས།
རབ་བྱུང་བཅུ་པའི་ཆུ་འབྲུག་ལོར་བོད་ནས་ཕྱག་མཛོད་ཆེན་མོ་དཔལ་ལྡན་རྒྱ་
མཚོ་དང་སྣེ་གདོང་གོང་མ། གོང་དཀར་ཞབས་དྲུང་སོགས་དབུས་གཙང་གི་སྡེ་
285



དཔོན་མི་དྲག་ཁག་དང་། སེ་འབྲས་དགའ་གསུམ་གྱི་འཐུས་མི་བཅས་ནས་
མཆོག་སྤྲུལ་རིན་པོ་ཆེ་གདན་འདྲེན་ཕྱིར་སོག་ཡུལ་དུ་ཐོན་སྐབས་དགའ་ལྡན་ཁྲི་
ཟུར་རྒྱལ་ཕང་རྩེ་པ་དཔལ་འབྱོར་རྒྱ་མཚོས་ཐམས་ཅད་མཁྱེན་པ་ཡོན་ཏན་རྒྱ་
མཚོ་དཔལ་བཟང་པོ་ཞེས་པའི་མཚན་འབུལ་ཤོག་ལྷེ་དང་སྦྲགས་བོད་དུ་འཕྲལ་
མར་གདན་ཞུ་ཐུབ་ཐབས་བྱས་རུང་ཡབ་ཡུམ་གཉིས་སྲས་ལ་ཐུགས་བརྩེ་ཆེ་བས་
རིམ་ འགྱངས་ ཁོ་ ནས་ བཤོལ་ ཏེ་དགུང་ལོ་ བཅུ་ བཞི་ བར་ སོག་ཡུལ་ རང་ དུ་
བཞུགས་དགོས་བྱུང་མཐར་ཆུ་ཡོས་ལོར་བོད་དུ་གདན་དྲངས་ཏེ་འབྲས་སྤུངས་
དགའ་ལྡན་ཕོ་བྲང་གི་ཁྲིར་བཀོད། དེ་རྗེས་ལྷ་ལྡན་གཙུག་ལག་ཁང་དུ་ཇོ་བོ་
ཤཱཀྱ་མུ་ནེའི་སྤྱན་སྔར་དགའ་ལྡན་ཁྲི་ཟུར་སངས་རྒྱས་རིན་ཆེན་གྱིས་མཁན་པོ་
མཛད་དེ་རབ་ཏུ་བྱུང་ནས་དགེ་ཚུལ་གྱི་དངོས་པོ་བཞེས། དེ་ནས་རྒྱལ་དབང་
མཆོག་མལ་གྲོ་བ་དང་རྫིང་ཕྱི་སོགས་ལ་གནས་གཟིགས་གནང་ཞིང་། རྒྱལ་མེ་
ཏོག་ཐང་ གི་ གདན་ སར་ཕེབས་ ཏེ་ གནས་ གཟིགས་དང་ཆོས་འཁོར་རྒྱ་ཆེར་
བསྐོར། རྒྱལ་བའི་བཀའ་བཞིན་འོན་རྒྱལ་སྲས་དོན་ཡོད་ཆོས་ཀྱི་རྒྱ་མཚོས་མདོ་
སྨད་ཕྱོགས་སུ་དགོན་ལུང་ཕྱག་བཏབ། སྤྱི་ལོ་ ༡༦༠༧ལོར་གཙང་ཕྱོགས་སུ་
གནས་གཟིགས་བྱོན་ནས་བཀྲ་ཤིས་ལྷུན་པོའི་དགོན་པར་ཕེབས་དུས་པཎ་ཆེན་
སྐུ་ཕྲེང་བཞི་པ་བློ་བཟང་ཆོས་ཀྱི་རྒྱལ་མཚན་གྱིས་དགོན་པའི་ཁྲི་པའི་ཐུགས་
འགན་བཞེས་པ་དང་མཇལ་འཕྲད་བྱས་ཤིང་ཁོང་གི་མདུན་ནས་མདོ་སྔགས་ཀྱི་
ཆོས་མང་པོ་གསན་སྦྱོང་མཛད། པཎ་ཆེན་རིན་པོ་ཆེ་རྗེ་འདིའི་དབུ་བླར་བཞེས།
འདི་ནས་བོད་གངས་ཅན་ལྗོངས་སུ་རྒྱལ་བ་དང་པཎ་ཆེན་ཞེས་རྒྱུ་སྐར་དབུས་ཀྱི་
ཉི་ཟླ་བཞིན་བོད་ཡུལ་ཀུན་ཏུ་གཙུག་གི་རྒྱན་ལྟ་བུ་གྱུར་བས་པཎ་ཆེན་སྐུ་འཕྲེང་
རིམ་བྱོན་སྐོར་འོག་ཏུ་འཆད་པར་བྱའོ། ། དེ་ནས་སྤྱི་ལོ་ ༡༦༡ ༡ལོར་རྒྱལ་བ་
འབྲས་སྤུངས་སུ་ཕེབས་བཞུགས་མཛད་དེ་པཎ་ཆེན་རིན་པོ་ཆེ་གདན་ཞུས་ཀྱིས་
286



རྡོ་རྗེ་ཕྲེང་བ་སོགས་ཆོས་འབྲེལ་རྒྱ་ཆེར་གསན། ལོ་དེར་གཙང་པ་དབོན་ཞང་
ཐུགས་འདོད་ མ་ མཉམ་ པར་ བརྟེན་ གཙང་ དཔུང་ གཏོས་ཆེ་བ་ཡར་རྒྱབ་ ཏུ་
འབྱོར། ཡར་རྒྱབ་ཞབས་དྲུང་ངག་དབང་བདུད་འདུལ་གྲགས་པ་དཔོན་བློན་
གསོལ་སྐལ་གྱི་སྟེང་དུ་བཞུགས་དགོས་པའི་ནང་ཞིག་རྟགས་ཐོན་བྱུང་རྐྱེན་རྒྱལ་
བ་རིན་པོ་ཆེའི་མཚན་ལ་མཐུ་སྟོབས་རྒྱ་མཚོ་ཞེས་བསྒྱུར། སྤྱི་ལོ་ ༡༦༡ ༢ ལོར་ལྷོ་
འབྲུག་ཕྱོགས་སུ་ཆིབས་བསྐྱོད་ཀྱིས་སྤ་སྤྲོམ། ཐིབ་ཕུ། དར་དཀར་སོགས་སུ་
རིམ་ཕེབས་མཛད་དེ་ཆོས་འབྲེལ་རྒྱ་ཆེར་གནང་། ཕྱག་དང་མ་ཎི་གྲངས་གསོག་
དང༌། སྲོག་གཅོད་སྤང་བ་སོགས་ཀྱི་དམ་བཅའ་ཞུ་མི་མང་དུ་བྱུང༌། དགུང་ལོ་
ཉེར་དྲུག་པར་པཎ་ཆེན་བློ་བཟང་ ཆོས་རྒྱན་གྱིས་མཁན་པོ་དང༌། སྤྲུལ་སྐུ་
བསོད་ནམས་དགེ་ལེགས་དཔལ་བཟང་གིས་ལས་སློབ་གནང་སྟེ་བསྙེན་རྫོགས་
ཀྱི་སྡོམ་པ་བཞེས། དེ་རྗེས་འབྲས་སྤུངས་དགོན་གྱི་ཁྲི་ཐོག་བཅུ་གསུམ་དང་།
སེ་ར་དགོན་པའི་ཁྲི་ཐོག་བཅོ་ལྔ་པའི་ཐུགས་འགན་གཅིག་ལྕོགས་སུ་བཞེས།
དགེ་འདུན་རྒྱལ་མཚན་དང་། པཎ་ཆེན་བློ་བཟང་ཆོས་རྒྱུན། གཟིམ་ཁང་གོང་
སྤྲུལ་སྐུ། རྗེ་ནོར་བུ་བ་སོགས་ལས་མདོ་སྔགས་ཀྱི་ཆོས་ཚུལ་རགས་རིམ་གསན་
བཞེས་མཛད། སྤྱི་ལོ་༡༧༡༦ལོར་རྒྱ་ནག་ཏཱ་མིང་གོང་མས་བླ་མ་བསོད་ནམས་
བློ་གྲོས་ཅན་གདོང་ཁྱབ་བདག་རྡོ་རྗེ་འཆང་ཞེས་པའི་མཚན་དང༌། ཐམ་ག
འབུལ་བ་བཅས་ཕུལ་ཏེ་རྒྱ་ཡུལ་དུ་ལྷ་ཁང་གསར་བཞེངས་ལ་རབ་གནས་སུ་
གདན་དྲངས་ཀྱང་འབྲས་སྤུངས་དགའ་ལྡན་ཕོ་བྲང་ནས་རབ་གནས་མཛད་དེ་
རྒྱ་ཡུལ་ དུ་ བཞེངས་ པའི་ མཆོག་ ཁང་ ནང་ ཕྱག་ ནས་ འཕྱག་ རྒྱུ་ ཡོད་ པ་ དང་།
རྟེན་འགའ་ཞིག་གི་ཐུགས་ཀར་མེ་ཏོག་དངོས་སུ་བཟུང་བ། གསང་ཡིབ་ཆུ་ཚན་
ཁར་རྡོ་ལ་ཞབས་རྗེས་གསལ་བར་བྱུང་བ་སོགས་རྫུ་འཕྲུལ་བསྟན་པར་མཛད།
ལོ་དེའི་བོད་ཟླ་བཅུ་གཉིས་པའི་ཚེས་བཅུ་བཞི་ཉིན་ཏེ་ཁོང་དགུང་ལོ་ཉེར་བརྒྱད་
287



ལ་ཕེབས་ཁར་སྐུ་གཤེགས། རྒྱལ་བ་འདི་ཉིད་སྐུ་གཤེགས་པའི་གདུང་ཞུགས་སུ་
ཕུལ་བར་ཐུགས་ལྗགས་སྤྱན་གསུམ་དང་དབུ་ཐོད་སོགས་ནས་རིང་བསྲེལ་མང་
པོ་ཕེབས་པས་ཁལ་ཁ་ཆོ་ཁུར་གྱིས་དད་རྟེན་དུ་དབུ་ཐོད་དང་། ཐུ་མེད་ཏའི་
ཇིས་ཐུགས་སོགས་རང་རང་གི་ཡུལ་དུ་སྤྱན་དྲངས། ཁལ་ཁ་ཆོ་ཁུར་གྱིས་སྦྱིན་
བདག་དང༌། ཕྱག་མཛོད་བསོད་ནམས་རབ་བརྟན་གྱིས་ཐུགས་ཁུར་བཞེས་ཏེ་
རིང་བསྲེལ་ སོགས་ གཟུངས་ སུ་ ཕུལ་ བའི་ དངུལ་ གྱི་ གདུང་ རྟེན་ བཞེངས་ པ་
འབྲས་སྤུངས་ཚོགས་ཆེན་ལ་བཞུགས་སུ་གསོལ། གཞན་ཡང་རྗེ་འདི་ཉིད་སྐུ་
གྲོངས་རྐྱེན་སྐོར་ལ་བོད་ཀྱི་ལོ་རྒྱུས་ལ་ལར་གཙང་པ་སྡེ་སྲིད་ལ་དྲག་པོའི་ལས་
སྦྱོར་མཛད་པས་གཙང་པ་སྡེ་སྲིད་ཀྱིས་མི་བཏང་ནས་ལྐོག་ཏུ་བཀྲོངས་ཞེས་
བཤད་རྒྱུན་བྱུང་ཡོད་རུང་དོན་དངོས་ཁུངས་ལྡན་ཞིག་ཡིན་མིན་ཐག་གཅོད་
དཀའ་ཡང་། སྐབས་དེར་བོད་ཀྱི་ཆབ་སྲིད་གནས་ཚུལ་ལ་འགྱུར་ལྡོག་སྔར་ལས་
ཀྱང་ཆེ་བ་ཞིག་བྱུང་ནས་གཙང་ཕྱོགས་ས་ཁུལ་རྣམས་རྦད་དེ་གཙང་པ་སྡེ་སྲིད་
ཀྱི་ལག་ ཏུ་ ཤོར་ཞིང་། ཁོས་ ཞྭ་ སེར་ བསྟན་ པ་ དགྲར་ འཛིན་ པའི་ སྤྱོད་ཚུལ་
བཟུང་བ་བཅས་དངོས་སུ་མཚོན་ཡོད་དོ། །
གཉིས། རྒྱལ་དབང་ངག་དབང་བློ་བཟང་རྒྱ་མཚོའི་
མཛད་རྣམ་སྐོར་མདོ་ཙམ་བཤད་པ།
ཏཱ་ལའི་བླ་མ་སྐུ་འཕྲེང་ལྔ་པ་ནི་ངག་དབང་བློ་བཟང་རྒྱ་མཚོ་ཡིན་ལ།
ཁོང་བོད་རབ་བྱུང་བཅུ་པའི་མེ་སྦྲུལ་ཏེ་སྤྱི་ལོ་ ༡༦༡༧ལོར་ལྷོ་ཁ་འཕྱོང་རྒྱས་
འཕྱིང་བ་སྟག་རྩེར་ཡབ་བདུད་འདུལ་རབ་བརྟན་དང་ཡུམ་ཁྲི་ལྕམ་ཀུན་དགའ་
ལྷ་མཛེས་གཉིས་ཀྱི་སྲས་སུ་སྐུ་བལྟམས། པཎ་ཆེན་བློ་བཟང་ཆོས་ཀྱི་རྒྱལ་མཚན་
དང་དགའ་ལྡན་ཁྲི་ཆེན་དཀོན་མཆོག་ཆོས་འཕེལ་གཉིས་ཀྱི་རྭ་སྒྲེང་གི་ཇོ་བོ་
288



འཇམ་དཔལ་རྡོ་རྗེ་དང་ལྷ་སའི་ཇོ་བོ་ཤཱཀྱ་མུ་ནེའི་སྐུ་མདུན་དུ་བརྟག་པ་མཛད་
པ་དང་། ཆོས་སྐྱོང་ཁག་གི་བཀའ་ལུང་རྣམས་གཅིག་མཐུན་བྱུང་བ་བཞིན་ཏཱ་
ལའི་བླ་མ་སྐུ་འཕྲེང་བཞི་པའི་ཡང་སྤྲུལ་ངོས་འཛིན་ཞུས་ཀྱང་། གོང་དུ་སྨྲས་པ་
བཞིན་སྐབས་དེར་གཙང་པ་སྡེ་སྲིད་ཀྱིས་བོད་དབུས་གཙང་ཀུན་ལ་དབང་བྱེད་
པའི་སྐབས་ཡིན་ཐོག་རྒྱལ་བ་སྐུ་འཕྲེང་བཞི་པས་གཙང་པ་སྡེ་སྲིད་ལ་དྲག་སྦྱོར་
མཛད་པའི་རྐྱེན་སོགས་གང་ལྟར་ཀར་དགེ་གྲུབ་མཐའི་བར་གྱི་འགལ་ཟླ་ཆེར་
ཕྱིན་སྟབས་རྒྱལ་བའི་ཡང་སྲིད་ལྔ་པ་ངོས་འཛིན་བྱེད་མི་ཆོག་པའི་བཀའ་ལུང་
བསྒྲགས་ནས་འབྲས་སྤུངས་ཕོ་བྲང་དུ་གདན་ཞུ་མ་ཐུབ་པར་ལོ་ཤས་ལུས་ཤིང་།
པཎ་ཆེན་བློ་བཟང་ཆོས་ཀྱི་རྒྱལ་མཚན་མཆོག་ནས་གཙང་པ་རྒྱལ་པོར་ཐབས་
མཁས་དུ་མའི་སྒོ་ནས་ཞུ་བསྐུལ་གནང་བར་བརྟེན་སྐུ་འཕྲེང་རིམ་བྱོན་གྱི་གདན་
ས་འབྲས་སྤུངས་དགའ་ལྡན་ཕོ་བྲང་དུ་གདན་ཞུ་ཐུབ་ཙམ་བྱུང༌། དགུང་ལོ་
དགུ་པར་པཎ་ཆེན་རིན་པོ་ཆེས་མཁན་པོ་དང༌། ཁྲི་ཆེན་དཀོན་མཆོག་ཆོས་
འཕེལ་གྱིས་ལས་སློབ་མཛད་དེ་དགེ་ཚུལ་གྱི་བསླབ་སྡོམ་བཞེས། ཁོང་གི་མཚན་
དུ་ངག་དབང་བློ་བཟང་རྒྱ་མཚོ་ཞེས་གསོལ་ཞིང་། དགེ་ལུགས་ཀྱི་དབང་ཁྲིད་
སོགས་མན་ངག་མང་པོ་གསན། ཁྲི་ཆེན་དཀོན་མཆོག་ཆོས་འཕེལ་གྱི་དྲུང་ནས་
གཞུང་ཆེན་བཀའ་པོད་ལྔ་ཡི་སློབ་ཁྲིད་ཆ་ཚང་དང༌། སྨོན་འགྲོ་འཇམ་དབྱངས་
དབང་རྒྱལ་རྡོ་རྗེའི་དྲུང་ནས་སྒྲ་རིག་པ་དང་སྙན་ངག ཁྱབ་བདག་དབང་ཕྱུག་
རབ་བརྟན་གྱི་དྲུང་ནས་ས་སྐྱའི་ཆོས་སྐོར། འཁོན་སྟོན་དཔལ་འབྱོར་ལྷུན་གྲུབ་
ཀྱི་དྲུང་ནས་གསང་སྔགས་རྙིང་མའི་ཆོས་སྐོར་སོགས་གསན་ཏེ་གྲུབ་མཐའ་རིས་
མེད་དང་། རིག་གནས་སྐོར་ཡོངས་སུ་རྫོགས་པ་གསན་བསམ་མཛད། དགུང་
ལོ་ཉི་ཤུ་རྩ་གཉིས་པ་ས་སྟག་ལོར་ལྷ་སའི་གཙུག་ལག་ཁང་དུ་ཇོ་བོ་ཤཱཀྱ་མུ་ནེའི་
དྲུང་དུ་པཎ་ཆེན་རིན་པོ་ཆེས་མཁན་པོ་དང་། དགའ་ ལྡན་ ཁྲི་ཆེན་དཀོན་
289



མཆོག་ཆོས་འཕེལ་ གྱིས་ ལས་ སློབ་མཛད་དེ་གྲངས་ཚང་བའི་དགེ་འདུན་ གྱི་
དབུས་སུ་དགེ་སློང་གི་སྡོམ་པ་བཞེས། བསྙེན་རྫོགས་བཞེས་ནས་ལོ་ལྔ་སོང་བ་
ནས་སྐུ་ཚེ་མ་རྫོགས་བར་བསྒྲུབ་བྱ་སྟོང་ཕྲག་མང་པོར་དགེ་ཚུལ་དང་དགེ་སློང་
གི་སྡོམ་ པ་ བསྩལ་ ཞིང་ བསླབ་ཁྲིམས་ གཙང་མར་བསྲུང་བར་མཛད། ཁོང་
དགུང་ལོ་ཉེར་ལྔ་ཐོག་གོ་ཤྲི་བསྟན་འཛིན་ཆོས་རྒྱལ་གྱི་དམག་དཔུང་དབུས་སུ་
འོང་ཏེ་གཙང་པ་རྒྱལ་པོའི་སྲིད་དབང་གཏོར་ཕམ་བཏང་རྗེས། དེའི་ཕྱི་ལོར་
གཞིས་རྩེར་གདན་དྲངས་ཐོག་དངོས་འབུལ་ཤིན་ཏུ་རྒྱ་ཆེ་བ་དང་བཅས་བོད་ས་
གནས་དགའ་ལྡན་ཕོ་བྲང་གི་སྲིད་དབང་འཛུགས་པ་གནང་ཞིང་། ཐོག་མའི་སྡེ་
སྲིད་དུ་ཕྱག་མཛོད་བསོད་ནམས་ཆོས་འཕེལ་བསྐོ་བཞག་མཛད། དགུང་ལོ་
ཉེར་དགུའི་ཐོག་པོ་ཏ་ལའི་ཕོ་བྲང་རྙིང་པའི་ཤུལ་སྔོན་ཡོད་ཀྱི་ཤར་ངོས་སུ་རྒྱ་
བསྐྱེད་ཐོག་ཕོ་བྲང་དཀར་པོ་གསར་བཞེངས་མཛད་ཅིང༌། ཕོ་བྲང་གྲུབ་རྗེས་
བཞུགས་ཡུལ་འབྲས་སྤུངས་ཕོ་བྲང་ནས་པོ་ཏ་ལར་སྤོ་བ་གནང་སྟེ་ཆོས་སྲིད་
གཉིས་ཀའི་བྱ་བ་གལ་ཆེན་ཁག་དེར་སྤེལ་བ་གནང་། ཕོ་བྲང་དཀར་པོ་གྲུབ་
པའི་ལོ་དེ་ནས་བཟུང་ལོ་འགའ་ཤས་རིང་མན་ཆིང་སྲིད་གཞུང་གི་གོང་མ་དང་
པོ་ཧྲིན་ཀྲིས་ཏཱ་ལའི་བླ་མ་མཆོག་རྒྱལ་ས་པེ་ཅིན་དུ་གདན་འདྲེན་ཞུ་ཡིག་ཐེངས་
མང་པོ་འབྱོར་བ་བཞིན་དགུང་ལོ་སོ་དྲུག་ཐོག་ཕེབས་དུས་སྐུ་འཁོར་སུམ་སྟོང་
ལྷག་ཙམ་དང་བཅས་བྱང་ལམ་དང༌། མཚོ་སྔོན་བརྒྱུད་ལམ་བར་ཕེབས་བསུ་
བའི་བཀོད་ པ་ བསམ་ གྱིས་ མི་ ཁྱབ་ པས་ སྣ་ དྲངས་ཏེ་ རིམ་ གྱིས་ ཕེབས་ པ་ན།
གོང་མས་དངོས་སུ་བསུ་བར་མ་ཕེབས་ཀྱང་རི་དྭགས་བརྔོན་པར་ནན་ཡོན་སྐྱེད་
ཚལ་དུ་ཕེབས་པ་དང་ལམ་བར་དུ་ སྟབས་ལེགས་ཀྱིས་ ས་ གནས་དེར་མཇལ་
འཕྲད་གནང་ཞིང་། གོང་མ་ཉིད་ཁྲི་ལས་བབས་ཏེ་ཕན་ཚུན་གཉིས་ཀ་མཉམ་
བཞེངས་ཐོག་མཚམས་འདྲི་གནང་ཟིན་རྗེས་སོ་སོའི་ཁྲི་ལ་མཉམ་བཞུགས་དང་།
290



གསོལ་ཇ། གསོལ་ཚིགས་བཅས་མཉམ་བཞེས་མཛད། དེ་རྗེས་ཉིན་མང་པོར་
གཞིས་ལེན་གྱི་སྟོན་མོ་དང༌། དངོས་འབུལ་ཟམ་མི་ཆད་པར་ཕུལ་ཞིང་། གོང་
མས་ཆེད་གཉེར་གྱིས་བསྐྲུན་པའི་ཕོ་བྲང་ཏའི་ཁར་ཉིན་ཤས་བཞུགས། གོང་མ་
པེ་ཅིན་དུ་ཕེབས་རྗེས་ཏཱ་ལའི་བླ་མ་ཡང་དེར་ཕེབས་ཏེ་གོང་མའི་ཆེད་གཉེར་
གྱིས་བསྐྲུན་པའི་བཞུགས་ཡུལ་ལྷ་ཁང་སེར་པོར་བཞུགས། གོང་མས་ནང་བློན་
གཉིས་ཆེད་གཉེར་གྱིས་མངགས་ནས་གདུགས་དང་། རྒྱལ་མཚན། བ་དན།
སྤོས་ཕོར། ཉི་ཡོལ། དུང་རྒྱ་གླིང་ སོགས་གོང་མའི་ཏི་ཤི་ལ་འོས་པའི་ཆས་
རྣམས་ཆ་ཚང་བ་གནང་། དེའི་ལོ་གསར་སྐབས་གོང་མ་ཆེན་པོ་དང༌། བཙུན་
མོ། ཆིང་ཝང༌། ཕྱི་ནང་གི་བློན་ཆེན་སོགས་ཚང་མས་ཉིན་གྲངས་མང་པོའི་
བར་དགའ་སྟོན་དངོས་འབུལ་རྒྱས་པར་ཕུལ་ཞིང་། པེ་ཅིན་ནས་ཞལ་གྱེས་ཁར་
གོང་མས་ཕེབས་རྫོངས་སུ་གསེར་སྲང་ལྔ་བརྒྱ་དང༌། གསེར་གྱི་སྡེར་མ་མང་པོ།
དངུལ་སྲང་ཁྲི། དར་གོས་ཆེན་ཡུག་ཆིག་སྟོང་སོགས་རྣམ་གྲངས་ཤིན་ཏུ་མང་
བར་ཕུལ། གོང་མ་རང་ཉིད་ཀྱང་ནན་ཡོན་སྐྱེད་ཚལ་དུ་ཕེབས་ནས་དགའ་སྐྱེལ་
གསོལ་སྟོན་རྒྱས་པར་བཤམས། ཏཱ་ལའི་བླ་མ་མཆོག་པེ་ཅིན་དང་བྲལ་ནས་ཏའི་
ཁ་ཕོ་བྲང་དུ་ཞུགས་སྐབས། གོང་མས་བློན་པོ་མངགས་པའི་མདུན་གསེར་སྲང་
ལྔ་བཅུ་ཐམ་པ་ལས་བཟོས་པའི་ཐམ་གའི་ངོས་སུ། ནུབ་ཀྱི་ལྷ་གནས་ཆེས་བདེ་
བར་གནས་པའི་སངས་རྒྱས་ཀྱི་བཀའ་ལུང་། གནམ་འོག་གི་སྐྱེ་འགྲོ་ཐམས་ཅད་
བསྟན་པ་གཅིག་ཏུ་གྱུར་པ། འགྱུར་མེད་རྡོ་རྗེ་འཆང་རྒྱ་མཚོའི་བླ་མ་ཞེས་རྒྱ་
སོག་བོད་གསུམ་གྱི་ཡི་གེའི་བརྐོས་པའི་གསེར་ཐམ་དང་གསེར་གྱི་བྱང་བུ་བཅས་
བསྙེན་བཀུར་བདག་སྐྱོང་ཆེན་པོ་མཛད་པའི་རྒྱུ་རྐྱེན་གཙོ་བོ་ནི། ཏཱ་ལའི་བླ་
མའི་མཚན་གནས་བེད་སྤྱད་དེ་སོག་རིགས་རྣམས་དབང་དུ་བསྒྱུར་བདེ་བའི་
ཆེད་དུ་ཡིན་ཞེས་གྲགས་སོ། ། ཏཱ་ལའི་བླ་མའི་སྐུ་རིང་ལ་སྡེ་སྲིད་དང་པོ་ཕྱག་
291



མཛོད་བསོད་ནམས་ཆོས་འཕེལ་གྱིས་ལོ་ངོ་བཅུ་བདུན་རིང་སྲིད་ཀྱི་བྱ་བ་ལེགས་
པར་བསྒྲུབས་ཤིང༌། དེ་ནས་སྡེ་སྲིད་ཟུར་དུ་བསྐོ་བཞག་གནང་བ་ནི་གྲོང་སྨད་
པ་འཕྲིན་ལས་ རྒྱ་མཚོས་ལོ་ངོ་དགུའི་རིང་སྲིད་བསྐྱངས་པ་དང༌། སྡེ་སྲིད་
གསུམ་པ་མཆོད་དཔོན་བློ་བཟང་མཐུ་སྟོབས་ཀྱིས་ལོ་དྲུག་གི་རིང་སྲིད་མཛད།
སྡེ་སྲིད་བཞི་པ་གཉེར་པ་བློ་བཟང་སྦྱིན་པས་ལོ་ངོ་བཞིའི་རིང་སྲིད་བཟུང་མཐར་
གྲོང་སྨད་པ་སྡེ་སྲིད་སངས་རྒྱས་རྒྱ་མཚོ་སྡེ་སྲིད་ལྔ་པར་བསྐོས་ཤིང་། ཁོང་ནི་
གྲོང་སྨད་འཕྲིན་ལས་རྒྱ་མཚོའི་སྐུ་ཚ་དང་རྒྱལ་དབང་ལྔ་པས་ཆུང་དུས་ནས་སྐྱེད་
སྲིང་མཛད་དེ་སྡེ་སྲིད་ཀྱི་ལས་འགན་བཀའ་བསྩལ་བ་ཡིན་ཞིང་། རྒྱལ་བ་རང་
ཉིད་ཀྱིས་ སྲིད་ གཞུང་ གི་ ལས་ དོན་ གལ་ ཆེའི་ རིགས་ དགོངས་ སྐོར་ ཙམ་ མ་
གཏོགས། གཙོ་བོར་ཆོས་ཕྱོགས་ཀྱི་མཛད་སྒོ་འཆད་རྩོད་རྩོམ་གསུམ་གྱི་ངང་དུ་
བཞུགས་ཏེ་པོ་ཏ་ལ་དང་གཙུག་ལག་ཁང་ཡས་མས། མཐའ་འདུལ་ཡང་འདུལ་
གྱི་ལྷ་ཁང་། གདན་ས་གསུམ་དང་། ཆོས་འཁོར་རྒྱལ་སོགས་སྔར་ཡོད་རྣམས་
ལ་ཉམས་གསོ་དང་། མཆོད་རྒྱུན་གོང་འཕེལ་གཏོང་བ་གནང་ཞིང་། དགོན་
ཁག་གཅིག་ལ་ཆོས་གཞིས་གསར་བསྩལ་ ཐོག གཞན་ ཁག་གཅིག་ལ་ཕོགས་
ཐེབས་སྦྱོར་འཇགས་མཛད། དགའ་ལྡན་ཕོ་བྲང་སྲིད་གཞུང་ལ་ངོ་རྒོལ་བྱེད་
མཁན་གྱི་ཀརྨ་བཀའ་བརྒྱུད་པའི་དགོན་སྡེ་ཁག་ཅིག་ཕུད། དེ་བྱིངས་བོན་པོ་
དང་བཅས་བོད་ཀྱི་ཆོས་ལུགས་གྲུབ་མཐའ་ཁག་རིས་མེད་པའི་སྒོ་ནས་སྐྱོང་བར་
མཛད་ཅིང་། དགོན་པ་གསར་འདེབས་གྲས་དགེ་ལུགས་དགོན་པ་བཅུ་དང་།
རྙིང་མའི་ དགོན་ པ་ གསུམ་ བཅས་ ཡོད། དཔེ་ རྒྱུན་ དཀོན་ རིགས་ དཔར་
འདེབས་བྱེད་རྒྱུ་ཁྱབ་བརྡལ་གཏོང་ཆེད་འབྲས་སྤུངས་དགའ་ལྡན་ཕོ་བྲང་གི་
དཔར་ཁང་། རྩེ་པོ་ཏ་ལའི་ལྟག་སྒོའི་རྒྱབ་ཀྱི་དཔར་ཁང་བཅས་གསར་འཛུགས་
གནང༌། དགོན་པ་ཁག་གི་ཆོས་ཁྲིམས་དང་ནང་བསྟན་སློབ་སྦྱོང་གི་བཅའ་
292



ཁྲིམས་མང་པོ་འགྲེམ་སྤེལ་ཐོག་མངོན་གསལ་དོད་པོའི་འབྲས་བུ་ཐོབ་ཅིང་བྱས་
རྗེས་ཅན་རྣམས་ལ་བྱ་དགའ་ གཟེངས་བསྟོད་ཀྱི་ལམ་ལུགས་འཛུགས་གནང་
མཛད་པ་སོགས། ཆོས་སྲིད་གང་གི་ཐད་ཀྱང་སྤྱན་རྒྱང་རིང་བའི་མཛད་ཕྱོགས་
ནུས་པ་ཐོན་ངེས་བྱུང་ཡོད། ཕྱི་རབས་ལ་གདམས་པའི་གསུང་རྩོམ་སྐོར་ལ།
རང་ཉིད་ཀྱི་རྣམ་ཐར་རང་རྩོམ་དང་། རྩ་བའི་བླ་མ་ཁག་གི་རྣམ་ཐར། བོད་ཀྱི་
རྒྱལ་རབས་ལོ་རྒྱུས། སྙན་ངག མཚན་ཉིད་རིག་པ། ཁྲིམས་ཡིག གནས་
དགོན་མང་པོའི་དཀར་ཆག། ས་སྐྱའི་ཆོས་སྐོར། རྙིང་མའི་ཆོས་སྐོར་བཅས་
པོད་གྲངས་སུམ་ཅུ་ལྷག་ཙམ་ཡོད། བོད་རབ་བྱུང་བཅུ་གཅིག་པའི་ཆུ་ཁྱི་སྟེ་སྤྱི་
ལོ་༡༦༨ ༢ ལོར་སྐུ་གཤེགས་དུས་སྡེ་སྲིད་སངས་རྒྱས་རྒྱ་མཚོར་སྐབས་དེའི་མན་
ཆེན་སྲིད་གཞུང་གི་ཉེན་ཁའི་གནས་ཚུལ་བཅས་རྒྱུ་མཚན་དང་དགོས་པ་མང་པོ་
གསུངས་པའི་མཇུག་བསྡོམས་སུ་སྐུ་གཤེགས་ནས་ལོ་ཁ་ཤས་རིང་གསང་བ་ཤིན་
ཏུ་དམ་པོ་བྱེད་དགོས་པ་བཅས་བཀའ་སློབ་བདུད་རྩི་ལྟ་བུ་ནན་ཏན་བསྩལ་ཏེ་
དགོངས་པ་མྱ་ངན་ལས་འདས་པ་ཡིན་ནོ། །
གསུམ། རྒྱལ་དབང་ལྔ་པའི་སྐབས་དགའ་ལྡན་ཕོ་བྲང་གི་
སྲིད་དབང་བྱུང་ཚུལ་སྐོར་མདོ་ཙམ་བཤད་པ།
དེ་ཡང་གོང་དུ་སྨོས་མ་ཐག་རྒྱལ་དབང་ལྔ་པས་ཆོས་སྲིད་གཉིས་ཀྱི་མཛད་
རྣམ་བསྡུས་ཙམ་ཞིག་ངོ་སྤྲོད་བྱས་ཏེ་འདིར་ དགའ་ ལྡན་སྲིད་གཞུང་གསར་
འཛུགས་བྱུང་བའི་རྒྱུ་རྐྱེན་སྐོར་མདོ་ཙམ་ཞུས་ན། སྐབས་དེར་གཙང་པ་སྡེ་སྲིད་
ཡབ་སྲས་དག་གིས་རང་གི་སྟོབས་ཤུགས་ཡོད་ཚད་ཀྱིས་དགེ་ལུགས་པར་སྣང་
ཟུག་མནན་ཤུགས་ཆེ་བ་མ་ཟད། མཚོ་སྔོན་དུ་འཁྱམས་པའི་ཧལ་ཧའི་ཆོལ་ཐུ་
རྒྱལ་པོ་དང་ཁམས་བེ་རི་རྒྱལ་པོ་བཅས་དཔུང་རོགས་སུ་བརྟེན་ནས་དགེ་ལུགས་
293



པ་རྩ་མེད་བཟོ་རྩིས་ཀྱི་བསམ་སྦྱོར་སྤེལ་ནས་ཐོག་མར་མཚོ་སྔོན་དང་ཁམས་
ཕྱོགས་སུ་དགེ་ལུགས་པའི་དགོན་སྡེ་མང་པོ་བཅོམ་བརླག་བགྱི་བའི་ཚེ། དགེ་
ལུགས་པའི་གཙོ་བོ་པཎ་ཆེན་ སྐུ་འཕྲེང་བཞི་པ་དང་རྒྱལ་དབང་ལྔ་པས་ཕྱག་
མཛོད་བསོད་ནམས་ཆོས་འཕེལ་ལམ་བསོད་ནམས་རབ་བརྟན་གཉིས་གྲོས་བྱས་
ཐོག སོག་པོ་ཨོ་རོད་ཚོ་བཞིའི་ཡ་གྱལ་ཧུ་ཤོག་ཐུ་ཚོ་བའི་མགོ་དཔོན་གུ་ཤི་ཧན་
ལ་སྐྱབས་བཅོལ་ཞུས་རྗེས། གུ་ཤྲི་ཧན་གྱིས་ཐོག་མར་དཔུང་བཏེགས་ནས་མདོ་
ཁམས་ཀྱི་ས་ཆ་མང་པོ་དབང་དུ་བསྡུས་ནས་བོད་རབ་བྱུང་བཅུ་པའི་ས་ཡོས་ཏེ་
སྤྱི་ལོ་ ༡༦༣༩ལོར་དཔུང་གཏོས་ཆེ་བ་བར་ཁམས་བརྒྱུད་དེ་ ཐད་ཀར་དབུས་
གཙང་དུ་སླེབས་ཏེ་དབུས་སོག་མཉམ་འབྲེལ་གྱི་དམག་གིས་གཙང་ཕྱོགས་ལ་
ཕར་རྒོལ་བྱས་ཏེ་བོད་རབ་བྱུང་བཅུ་གཅིག་པའི་ཆུ་རྟ་སྟེ་སྤྱི་ལོ་ ༡༦༤༢ ལོར་
གཡུལ་ལས་རྣམ་པར་རྒྱལ་ཏེ་གཙང་པ་རྒྱལ་པོའི་སྲིད་དབང་དངོས་སུ་འཕྲོག་
ཅིང་དེའི་ཕོ་བྲང་གཞིས་ཀ་བསམ་གྲུབ་རྩེ་རྩིས་བླངས། ཕྱག་མཛོད་བསོད་
ནམས་རབ་བརྟན་དང་སོག་པོ་གུ་ཤྲི་ཧན་རྣམ་གཉིས་ཀྱིས་རྒྱལ་བ་སྐུ་འཕྲེང་ལྔ་
པ་ངག་དབང་བློ་བཟང་རྒྱ་མཚོ་འབྲས་སྤུངས་ནས་གཞིས་ཀ་རྩེར་གདན་དྲངས་
ཏེ་བོད་ཀྱི་ཆོས་སྲིད་གཉིས་ཀྱི་བདག་པོར་རྒྱལ་དབང་ལྔ་པ་ཆེན་པོ་མངའ་གསོལ་
བའི་མཛད་སྒོ་ལེགས་གྲུབ་དང་། སྐབས་དེར་ཁོང་གི་ཐུགས་ཡིད་རབ་ཏུ་དགྱེས་
ཡོད་ཚུལ་སྐོར་རྣམ་ཐར་དུ་ཀཱུ་ལ་དེབ་ཀ་པའི་ནང་དུ། རྩེར་ཕྱིན་པའི་ཐོག་མར་
ཚོམས་ཆེན་དུ་བོད་སོག་གྲངས་མེད་ཚོགས་པའི་དབུས་གྲལ་གྱི་ཚེ། གོང་མ་སེ་
ཆེན་གྱིས་འཕགས་པ་རིན་པོ་ཆེར་འབུལ་ཆེན་གསུམ་དུ་མཛད་པའི་ཕྱི་མ་མ་སྐྱེས་
དགྲའི་རྟེན་སྐལ་རྒྱལ་བ་ཉི་མའི་གཉེན་གྱི་འཕེལ་གདུང་རྒྱལ་ཁ་རྩེར་བཞུགས་
པའི་གྲགས་པ་ཅན་དེ། ཡོངས་གྲགས་འཕགས་པ་རིན་པོ་ཆེས་ཡེ་ཤེས་པ་མངོན་
སུམ་བཅུག་པའི་ཁྲུས་ལོང་མ་ཎི་མའམ། ལུགས་གཅིག་མཁའ་འགྲོ་ཡེ་ཤེས་མཚོ་
294



རྒྱལ་གྱི་ཐུགས་གསལ་མེ་ལོང་ཆོས་དབང་རིན་པོ་ཆེའི་གཏེར་བྱོན། རིན་སྤུངས་
ངག་དབང་འཇིག་རྟེན་དབང་ཕྱུག་གིས་ཞལ་བཀོད་མའི་རིགས་ལྡན་ཡོལ་བ་
ཁྱད་མཚར་གྱིས་སྣ་དྲངས། ནང་རྟེན། བླ་སྐུ། ལི་མ། རྒྱ་ནག་ལི་མ་བཅས་
མཚོན་པའི་རྟེན་མཆོད་མང་པོ་དང་། གཞིས་ཀ་བསམ་འགྲུབ་རྩེས་ཐོག་དྲངས་
བོད་ཁྲི་སྐོར་བཅུ་གསུམ་ཡོངས་སུ་རྫོགས་པ་འབུལ་བ་ཡིན་ཞེས་དྲིལ་བསྒྲགས་
ཞེས་དང་། ཡང་དེ་ཉིད་ལས། སྐྱེ་བ་གཞན་དུ་རང་གིས་ཕར་ཕན་བཏགས་
པའི་དྲིན་ལན་གཞལ་དགོས་པ་ཡིན་ན་ཟོར་ཅུང་ཟད་ཡང་། དེ་མིན་རྒྱལ་པོའི་
ཐུགས་བརྩེ་གཏད་ལུགས་ལ་དཔགས་ན་འདི་སྣང་གི་གེགས་སེལ་རྟིང་མའི་ཡར་
འདྲེན་ཡོང་བའི་གདེང་གང་ཡང་མེད་པས་དྲིན་ལན་བསྐལ་པར་ཡང་གཞལ་
དཀའ་བའི་ཁུར་ལྕི་བར་གདའ། འདི་རིགས་དམ་ཆོས་སྒྲུབ་པའི་གྲོགས་སུ་ག་ལ་
འགྲོ། འོན་ཏེ་བོད་འདིར་མགོ་ཆིངས་ཤིག་ཡོད་ན་དུས་ཀྱང་བདེ་ཞིང་། ས་
བཀའ་རྙིང་ གསུམ་ སོགས་ གྲུབ་ མཐའ་ གཞན་ རྣམས་ དམིགས་ པ་ མེད་ པའི་
དབྱིངས་སུ་རྒྱས་མི་འདེབས་པར་ཕན་ནམ་སྙམ་པ་བྱུང་། ཞེས་སོགས་གསལ་བ་
དེས་ན་རྒྱལ་དབང་ལྔ་པ་ཆེན་པོ་བོད་ཀྱི་ཆོས་སྲིད་གཉིས་ཀྱི་བདག་པོའི་ཁྲི་ལ་
འཁོད་པའི་སྐབས་སུ་ཐུགས་ཤིན་ཏུ་དགྱེས་ཚོར་བྱུང་ཡོད་དང༌། སོག་པོ་གུ་ཤྲཱི་
ཧན་ནི་ཁོང་ལ་བཀའ་དྲིན་གཞལ་དཀའ་བའི་ གྲོགས་མཆོག་ཞིག་ ཡིན་ཞིང་།
སྙིང་ཐག་པ་ནས་དགའ་ཞེན་བརྩི་བཀུར་བྱེད་ཡུལ་ཞིག་ཡིན་པར་གསལ་བོར་
འཁོད་འདུག སྐབས་དེར་ཕྱག་མཛོད་བསོད་ནམས་རབ་བརྟན་སྡེ་སྲིད་ཀྱི་གོ་
གནས་ལ་བསྐོ་བཞག་མཛད། ཕྱི་ནང་གི་སྲིད་ཀྱི་ལས་དོན་མཐའ་དག་གི་འགན་
གཙོ་བོ་ཁུར་དགོས་པའི་བཀའ་ལུང་གནང་། ལོ་འདིའི་ཟླ་བ་བཞི་པའི་ཚེས་
བཅོ་ལྔའི་ཉིན་གཞིས་རྩེ་ནས་ཆིབས་ཁ་བསྒྱུར་ཏེ་ས་གནས་འགའ་ཞིག་ལ་སྐོར་
ཞིབ་གནང་། ཟླ་ཤས་འགོར་རྗེས་ལྷ་སར་ཕྱིར་ཕེབས། ཆོས་སྲིད་གཉིས་ཀྱིས་
295



བོད་ཁམས་སྐྱོང་བའི་འཕྲིན་ལས་ཀྱི་དབུ་བརྙེས། དེ་ནས་རྒྱལ་དབང་ལྔ་པ་ངག་
དབང་བློ་བཟང་རྒྱ་མཚོ་དང་། སྡེ་སྲིད་བསོད་ནམས་རབ་བརྟན་རྣམ་གཉིས་
ཀྱིས་ཆབ་སྲིད་སྐྱོང་ཞིང་། ཀརྨ་བསྟན་སྐྱོང་དབང་པོའི་རྗེས་འབྲངས་དཔོན་
རིགས་དང༌། ལྷ་སྡེ་ཁག་གི་གཞིས་ཀ་དང་འབངས་འཁོར་གཡོག་རྣམས་གཞུང་
བཞེས་གནང་སྟེ་དགའ་ལྡན་ཕོ་བྲང་གི་སྲིད་དབང་འཛུགས་པའི་སྐབས་སུ་བྱས་
རྗེས་འཇོག་མཁན་དཔོན་རིགས་དང་། དགོན་སྡེ་ཁག་ལ་གནང༌། དེར་བརྟེན་
སྐུ་དྲག་དཔོན་རིགས་གསར་རྙིང་བར་གྱི་འགལ་ཟླ་ཇེ་ཆེར་གྱུར། གཙང་ཕྱོགས་
དང༌། ལྷོ་ཁ་ས་ཁུལ། ཀོང་པོ་སོགས་ཡུལ་གྲུ་མང་པོ་ཞིག་ནས་དགའ་ལྡན་ཕོ་
བྲང་ལ་ངོ་རྒོལ་བྱེད་པའི་ཟིང་འཁྲུག་བསྟུད་མར་ལངས། དུས་དེར་སྡེ་སྲིད་
བསོད་ནམས་རབ་བརྟན་དང་། གུ་ཤྲི་ཧན་གཉིས་ཀྱིས་བཀའ་ཕབ་སྟེ། དམག་
དཔོན་ཆེན་པོ་བསྟན་འཛིན་དྭ་ལན་ཧན་སོགས་བོད་སོག་གི་དམག་མི་ཁྲི་ཕྲག་
འགའ་ཞིག་བཏང་ནས་ཕྱོགས་ཐམས་ཅད་ལ་དྲག་གནོན་བྱས། སྔོན་གཙང་པ་
རྒྱལ་པོ་འབྲེལ་ཆེ་བའི་ཇོ་ནང་པ་དང་། ཀརྨ་བཀའ་བརྒྱུད་བཅས་ལ་དྲག་པོའི་
དམག་གིས་མནན་ནས་གྲུབ་མཐའ་དེ་དག་འཛིན་པའི་དགོན་ཁག་དུ་མ་ཞིག་
དགེ་ལུགས་པར་བསྒྱུར། དེ་ནས་གོང་མས་གདན་ཞུས་ལྟར་རྒྱལ་དབང་ལྔ་པ་
མཆོག་རྒྱ་ནག་ཏུ་ཕེབས་པའི་སྐོར་གོང་དུ་རྣམ་ཐར་སྐབས་སུ་མདོ་ཙམ་གླེང་ཟིན་
པས་འདིར་བསྐྱར་བཟློས་མ་བྱས་སོ། ། ད་ནི་རྒྱལ་དབང་ལྔ་པ་ཆེན་པོ་རྒྱ་ནག་
ནས་ཕྱིར་བོད་དུ་ཕེབས་རྗེས་དགའ་ལྡན་ཕོ་བྲང་གི་སྲིད་དབང་སྲ་བརྟན་གཏོང་
བའི་ཆེད་དུ་གཙང་པ་རྒྱལ་པོའི་རྗེས་འབྲངས་རྣམས་མུ་མཐུད་ནས་ རྩ་མེད་
གཏོང་བ་དང༌། ཁྲིམས་ཡིག་ཞལ་ལྕེ་བཅུ་གསུམ་གཏན་འབེབས་གནང་། སྲིད་
འཛིན་གྱི་ལས་ཁུངས་འགའ་ཞིག་གསར་དུ་བཙུགས། སྔར་གྱི་ལས་ཚན་བཅུ་
གསུམ་ཐོག་ལས་ཚན་གསར་བ་འགའ་ཞིག་བསྐོས་བཞག་མཛད། ལས་ཚན་དེ་
296



དག་གི་གོ་གནས་ལ་གཞིགས་པའི་ཆས་གོས། ཐོབ་ཐང༌། ལས་འགན་བཅས་
ཀྱི་སྐོར་གཏན་འབེབས་གནང་། དགེ་ལུགས་པའི་དགོན་སྡེ་ཁག་ལ་ཆོས་གཞིས་
དང་མི་སེར་མང་པོ་གནང་བར་མ་ཟད། ཆབ་སྲིད་ཀྱི་ཐད་ནས་དབང་བསྒྱུར་
མཛད་པའི་གོ་གནས་ཆེན་པོ་ཐོབ། སྤྱི་ལོ་༡༦༥༤ ལོར་རྒྱལ་དབང་ལྔ་པ་ཆེན་པོ་
དང་སོག་པོ་གུ་ཤི་ཧན་གཉིས་ཀྱིས་གཙང་ཕྱོགས་སོགས་གཙང་པ་རྒྱལ་པོ་དང་
འབྲེལ་ཆེ་བའི་ས་གནས་ཁག་ལ་སྐོར་ཞིབ་གནང་བ་དང་། དུས་མཚུངས་དགའ་
ལྡན་ཕོ་བྲང་གི་རྩ་ཁྲིམས་ལ་བརྩི་བཀུར་བྱེད་དགོས་པའི་སྐོར་གྱི་དྲིལ་བསྒྲགས་རྒྱ་
ཆེར་གནང་། དུས་དེར་གུ་ཤི་ཧན་ལ་གློ་བུར་དུ་ནད་ཅིག་ཕོག་སྟབས་ལྷ་སར་
ཕྱིར་ལོག ལོ་དེའི་ཟླ་བ་བཅུ་གཉིས་པའི་ཚེས་བཅུ་བདུན་ཉིན་གུ་ཤི་ཧན་འདས།
རྒྱལ་དབང་ལྔ་པ་ཆེན་པོ་སྐུ་དབང་བཙན་པས་སྐབས་དེར་སོག་པོས་བོད་དུ་
འཛིན་པའི་དམིགས་བསལ་གྱི་དབང་ཆ་དེ་རིམ་བཞིན་ཤོར། གུ་ཤྲི་ཧན་གྱི་བུ་
དར་ཡན་རྒྱལ་པོ་ཡིད་མ་རངས་པར་གྱུར་ཀྱང་། རྒྱལ་དབང་ལྔ་པ་ཆེན་པོའི་
མཁྱེན་དཔྱོད་དང་སྲིད་ཐབས་ལ་རྒོལ་མ་ནུས་པས་ཅི་བྱ་གཏོལ་མེད་དུ་གྱུར།
དེ་ནས་སོག་པོ་གུ་ཤྲཱིའི་རྒྱུད་པ་དང་བོད་ཀྱི་དཔོན་རིགས་དག་གི་བར་འགལ་བ་
བྱུང༌། སོག་པོས་དམག་དོན་གྱི་དབང་ཆ་མཐའ་གཅིག་ཏུ་བཟུང་ནས་འདམ་
གཞུང་དང་། མལ་གྲོལ་སོགས་འགག་རྩའི་ས་གནས་ཁག་ལ་རྟ་དམག་བཅའ་
སྡོད་བྱས། འོན་ ཀྱང་ སོག་པོ་ནང་ཁུལ་དུ་འགལ་བ་ཆེར་བྱུང་ སྟེ་ ཕན་ཚུན་
དམག་འཁྲུག་བརྒྱབ། སྤྱི་ལོ་ ༡༦༥༨ ལོར་ སྡེ་སྲིད་བསོད་ནམས་རབ་བརྟན་
གྲོངས། དུས་དེར་བོད་ཀྱི་གནས་ཚུལ་ཧ་ཅང་རྙོག་འཛིང་ཆེ་སྟབས་རྒྱལ་དབང་
ལྔ་པ་ རང་ ཉིད་ ཀྱིས་ ཆོས་ སྲིད་ གཉིས་ ཀྱི་ དབང་ ཆ་ གཙོ་བོ་བཟུང་། སྤྱི་ལོ་
༡༦༦༠ལོར་གྲོང་སྨད་པ་འཕྲིན་ལས་རྒྱ་མཚོ་སྡེ་སྲིད་ཀྱི་ཁྲིར་བཀོད། སྤྱི་ལོ་
༡༦༦༨ལོར་འཕྲིན་ལས་རྒྱ་མཚོ་འདས་རྗེས་སླར་ཡང་རྒྱལ་དབང་ལྔ་པ་ཆེན་
297



པོས་ཆོས་སྲིད་གཉིས་ཀའི་བྱ་བ་སྐྱོང་བར་མཛད། དེའི་ཕྱིར་ལོར་མཆོད་དཔོན་
བློ་བཟང་མཐུ་སྟོབས་སྡེ་སྲིད་ལ་བསྐོས་བཞག་གནང༌། དུས་དེར་འབྲུག་ཡུལ་
དང་འཁྲུག་ པ་ ཐེངས་ གཉིས་ཙམ་བརྒྱབ། གཞུང་ ལ་ རྒྱལ་ ཁ་ ཐོབ། སྤྱི་ལོ་
༡༦༧༩ ལོར་བློ་བཟང་མཐུ་སྟོབས་སྡེ་སྲིད་ཀྱི་ཁྲི་ལས་བཏོན་ཏེ་གོང་དཀར་ལ་
སྡོད་དུ་བཅུག སེར་འབྲས་དྲུང་སྤྱི་བཅས་ཀྱི་ཞུ་འབུལ་ལན་མང་གནང་བ་
བརྟེན་སྡེ་སྲིད་ཟུར་པའི་གོ་གནས་དང༌། ཟངས་རིའི་ས་གཞིས་རྣམས་གནང་
བས་ཡུལ་དེར་བཞུགས། དེའི་ཕྱི་ལོར་སངས་རྒྱས་རྒྱ་མཚོ་སྡེ་སྲིད་དུ་བསྐོས་
བཞག་མཛད་ཀྱང་སྐུ་ན་ཆུང་བས་དགོངས་པ་ཞུས་ཏེ་གནང་བ་ཐོབ། སྣེ་གདོང་
པ་རྣམ་རྒྱལ་གྲྭ་ཚང་གི་ གཉེར་པ་བློ་ བཟང་སྦྱིན་པ་སྡེ་སྲིད་ལ་བསྐོས་བཞག་
གནང་། བློ་བཟང་སྦྱིན་པས་སྤྱི་ལོ་ ༡༦༧༩ལོར་དགོངས་པ་ཞུས། སྐུ་སྐལ་དུ་
སྣེ་གདོང་བསྩལ། ལོ་དེའི་ཟླ་བ་དྲུག་པའི་ཚེས་དྲུག་ཉིན་སླར་ཡང་གྲོང་སྨད་པ་
སངས་རྒྱས་རྒྱ་མཚོ་སྡེ་སྲིད་ཀྱི་ཁྲི་ལ་བཀོད། དེ་ནས་གུ་ཤྲི་ཧན་གྱི་གདུང་རྒྱུད་
དང་བོད་ཀྱི་དཔོན་རིགས་བར་འགལ་བ་ཇེ་ཆེར་ཕྱིན། དེ་ལྟར་སངས་རྒྱས་རྒྱ་
མཚོས་སྡེ་སྲིད་ཀྱི་ཐུགས་འགན་བཞེས་པ་དེ་ནི་རྒྱལ་དབང་ལྔ་པ་ཆེན་པོ་དགོངས་
པ་གཞན་དོན་ལ་མ་གཏད་བར་ལོ་གསུམ་དང༌། དེ་རྗེས་རྒྱལ་དབང་སྐུ་འཕྲེང་
དྲུག་པ་ངོས་འཛིན་བྱས་པའི་སྐོར་སོགས་ལོ་ཉི་ཤུ་རྩ་གསུམ་རིང་དགའ་ལྡན་ཕོ་
བྲང་གི་ཆོས་སྲིད་ཀྱི་ཐུགས་འགན་བཞེས་ཚུལ་ སྐོར་ གཤམ་དུ་མདོར་བསྡུས་
འགོད་རྒྱུ་ལས་འདིར་རྒྱལ་དབང་ལྔ་པ་ཆེན་པོའི་སྐབས་དགའ་ལྡན་ཕོ་བྲང་གི་
སྲིད་དབང་བྱུང་ཚུལ་རགས་ཙམ་བསྟན་ཟིན་ཏོ། །
298



བཞི། རྒྱལ་དབང་སྐུ་འཕྲེང་དྲུག་པ་ཚངས་དབྱངས་རྒྱ་མཚོའི་
མཛད་རྣམ་སྐོར་མདོ་ཙམ་བཤད་པ།
ཏཱ་ལའི་བླ་མ་སྐུ་འཕྲེང་དྲུག་པ་འདི་ཉིད་ཡབ་རིག་འཛིན་བཀྲ་ཤིས་བསྟན་
འཛིན་དང་ཡུམ་ཚེ་དབང་ལྷ་མོ་གཉིས་ཀྱི་སྲས་སུ་བོད་རབ་བྱུང་བཅུ་གཅིག་པའི་
ཆུ་ཕག་ སྟེ་ སྤྱི་ ལོ་ ༡༦༨ ༣ལོར་ ལྷོ་ མོན་ ལ་ འོག་ ཡུལ་ གསུམ་ དུ་ སྐུ་ འཁྲུངས།
འཁྲུངས་དུས་ངོ་མཚར་ཆེ་བ་ཇི་སྙེད་བྱུང་བར་གྲགས་ཤིང་། དགུང་ལོ་གསུམ་
ཙམ་ལས་བྱིས་པ་གཞན་གྱི་སྤྱོད་ཚུལ་དང་མི་འདྲ་བས་དམ་པའི་སྤྲུལ་པ་ཞིག་
ཡིན་པའི་སྙན་གྲགས་ཀུན་ཏུ་ཁྱབ་པར་སྐུ་ཞང་གིས་ཕྲག་དོག་དང་བཅས་འབྲུག་
པའི་ཕྱོགས་ནས་ཀྱང་ཡང་ཡང་མངོན་ཆུང་བརྩད་བྱས་ཏེ། འབྲུག་ཡུལ་དུ་
གདན་འདྲེན་རྩིས་ཀྱི་ཉེན་ཁ་འཕྲད་རྐྱེན་དེ་ཁུལ་གྱི་སེར་སྐྱ་བསམ་ཤེས་ཅན་ཚོས་
བསྐུལ་བ་ལྟར་མཚོ་སྣ་རྫོང་སྡོད་ཤུན་རྒྱ་ཡག་པ་དང་། འཕྱོངས་རྒྱས་པུ་ཤུད་པ་
གཉིས་ཀྱིས་གནས་ཚུལ་རྣམས་སྡེ་སྲིད་སངས་རྒྱས་རྒྱ་མཚོ་ལ་ཞུས་པས། སྡེ་སྲིད་
ཀྱིས་རྒྱལ་ དབང་ ལྔ་ པ་ ཆེན་ པོའི་ ཡང་ སྤྲུལ་ ཡིན་ པ་ ཐུགས་ ཐག་ བཅད་ ཀྱང་།
གསང་རྒྱ་མཛད་སྐབས་འཁེལ་བས། རེ་ཞིག་སྣ་དཀར་ལ་གདན་དྲངས་ནས་ཡི་
གེ་དང་འདོན་ཆ་ཆོས་སྤྱོད་སོགས་ཀྱི་སྐུ་ཡོན་བསྒྲོན། དགུང་ལོ་བརྒྱད་ལ་ཕྱག་
བྲིས་ཤོག་ཐོག་ཏུ་ཕབ། དགུང་ལོ་བཅུ་གཅིག་ཐོག་ཐོལ་བྱུང་དུ་རྟ་མགྲིན་ལ་
བསྟོད་ཚིག་ཤོ་ལོ་ཀ་ལྔ་སྐོར་ཚིག་དོན་ཕུན་སུམ་ཚོགས་པ་ཞིག་བརྩམས་གནང་
མཛད། དགུང་ལོ་བཅོ་ལྔ་པ་བོད་རབ་བྱུང་བཅུ་གཉིས་པའི་མེ་གླང་སྟེ་སྤྱི་ལོ་
༡༦ེ༧ལོར་པཎ་ཆེན་བློ་བཟང་ཡེ་ཤེས་སྣ་དཀར་རྩེར་གདན་དྲངས་ཏེ་རབ་
བྱུང་གི་སྡོམ་བཞེས་གནང་སྟེ། མཚན་བློ་བཟང་རིན་ཆེན་ཚངས་དབྱངས་རྒྱུ་
299



མཚོ་ཞེས་གསོལ། ལོ་དེའི་ཟླ་བ་བཅུ་པའི་ཚེས་བཅོ་ལྔ་ཉིན་རྩེ་ཕོ་བྲང་གི་སྲིད་
ཁྲིར་མངའ་གསོལ་ཞིང་ཀུན་གཟིགས་པཎ་ཆེན་བློ་བཟང་ཡེ་ཤེས་དང༌། མན་ཇུ་
གོང་མའི་མི་སྣ་ལྕང་སྐྱ་སྐུ་སྐྱེ་ངག་དབང་ཆོས་ལྡན། དགའ་ལྡན་ཁྲི་རིན་པོ་ཆེ་
སོགས་བླ་ཆེན་དང༌། མི་ཆེན་ཁག་ནས་མཛད་སྒོའི་ལེགས་འབུལ་བསྟར། པཎ་
ཆེན་བློ་བཟང་ཡེ་ཤེས། དགེ་སློང་འཇམ་དབྱངས་གྲགས་པ། སྡེ་སྲིད་སངས་
རྒྱས་རྒྱ་མཚོ་སོགས་ཀྱི་མདུན་ནས་རྩ་བ་སྔགས་ཀྱི་རྒྱུད། བྱང་ཆུབ་ལམ་རིམ་
སོགས་མདོ་སྔགས་ཀྱི་ཆོས་དང་དབང་ལུང་གསན་པ་མ་ཟད། རིག་གནས་དང་
མཚན་ཉིད་སོགས་ཀྱང་སྦྱངས་ཏེ་འབྲས་སྤུངས་གྲྭ་ཚང་བཞི་དང་གཞན་པའི་
ཆོས་ཐོག་ལའང་ཕེབས་པར་མཛད་ཅིང་གཞུང་དང་རིག་གནས་མཐའ་དག་ལ་
སློབ་གཉེར་མཐར་ཕྱིན་པར་གནང་རྗེས། གདན་ས་གསུམ་དང་། ཆོས་འཁོར་
རྒྱལ་བ་སོགས་པར་བཀའ་ཆོས་བསྩལ་བ་དང༌། བཀའ་འགྱུར་གྱི་པར་བརྐོ་
བསྐྱང་རྒྱུའི་བྱ་བ་དབུ་འཛུགས་གནང་སྟེ་པོད་ཉི་ཤུ་ལྷག་ཙམ་ལེགས་པར་གྲུབ།
ལྷ་ལྡན་གཙུག་ལག་ ཁང་གི་ཡང་སྟེང་དུ་གསེར་ཟངས་ཀྱི་མདའ་གཡབ་དང་།
རྟེན་བཞེངས་སོགས་ཀྱང་མང་པོ་གནང་བས་མཚོན་ཆོས་སྲིད་གཉིས་ཀྱི་མངའ་
ཐང་སྐྱོང་བའི་འཕྲིན་ལས་ལེགས་པར་སྤེལ་བའི་དབུ་བརྩམས། འོན་ཀྱང་སྡེ་
སྲིད་སངས་རྒྱས་རྒྱ་མཚོ་དང་ལྷ་བཟང་གི་འགལ་བ་ཇེ་ཆེར་སོང་བ་སོགས་རྒྱུ་
རྐྱེན་སྣ་ཚོགས་ཀྱི་འོག་ཏུ་སྲིད་མཐར་སྐྱོང་ཚེ་ནམ་ཞིག་རང་ཡང་ཕ་རོལ་པོའི་
ལག་ནས་ཐར་དཀའ་བ་གཟིགས་ཏེ་དགུང་ལོ་ཉི་ཤུའི་ཐོག་གཙང་ལ་པཎ་ཆེན་
རིན་པོ་ཆེའི་མདུན་སར་བསྙེན་རྫོགས་སྒྲུབ་པར་ཕེབས་སྐབས་སྔར་གྱི་སྡོམ་པ་
ཡང་ཕྱིར་འབུལ་མཛད་དེ་ན་བཟའ་སྐྱ་ཆས་བཞེས་སྐད། དེ་ནས་བཟུང་རྒྱལ་
དབང་ཚངས་དབྱངས་རྒྱ་མཚོས་བཞུགས་ཡུལ་ཕོ་བྲང་པོ་ཏ་ལར་བཞུགས་ཀྱང་
བརྟུལ་ཞུགས་ཀྱི་མཛད་པ་སྐྱོང་བཞིན་དྲིན་ཅན་སྡེ་སྲིད་ཀྱི་ཞལ་ལ་ཡང་མ་གསན་
300



པར་སྤྲོ་སྐྱིད་གནང་བར་ལྷ་ས་དང་ཉེ་བའི་རྫོང་རྒྱབ། འོལ་དགའ། འཕྱོངས་
རྒྱས། གོང་དཀར་ ཁུལ་ སོགས་ གང་བྱུང་ལ་ཐུགས་འདོད་ལྟར་ཕེབས་ཤིང༌།
ཉིན་མོ་ཕལ་ཆེ་བ་རྫོང་རྒྱབ་ཏུ་ཞབས་འབྲིང་ལོ་གཞོན་དག་འཁྲིད་དེ་ཕྱག་མདར་
ཕེབས་པ་དང༌། མཚན་མོ་ལྷ་ས་དང་ཞོལ་གྲོང་ཁྱིམ་ནང་བཞུགས་པ་སོགས་ཕྱི་
གྱུར་ཚུལ་མིན་གྱི་སྤྱོད་ལམ་འབའ་ཞིག་བསྐྱངས་པ་བཅས་ཁོང་གི་མཛད་སྤྱོད་
ཆོས་མཐུན་བཞིན་མེད་པར་ཐུགས་འདོད་གང་བྱུང་གནང་རྐྱེན་གྱིས་དྲིན་ཅན་
སྡེ་སྲིད་སངས་རྒྱས་རྒྱ་མཚོ་ལ་ཆོས་ཕྱོགས་ཀྱི་མི་སྣ་གཙོར་བྱས་མི་མང་དག་གིས་
མཐོང་ཚུལ་མི་ལེགས་པའི་དབང་གིས་སྐུ་དབང་ཡང་ཇེ་ཆུང་དུ་ཕྱིན་ཏེ། སྤྱི་ལོ་
༡༧༠༥ལོར་སྡེ་སྲིད་སངས་རྒྱས་རྒྱ་མཚོས་དབུས་གཙང་གི་ཡུལ་དམག་བསྡུ་
རུབ་བྱས་ཏེ་དྲག་པོའི་སྟོབས་ཤུགས་ཀྱིས་ལྷ་བཟང་ཧན་ཕྱིར་སྐྲོད་གཏོང་རྩིས་
བྱས་རིང་། ལྷ་བཟང་ཧན་གྱིས་བོད་ལྗོངས་བྱང་རྒྱུད་དང་མཚོ་སྔོན་སོག་པོའི་
རྟ་དམག་བྱིངས་ལ་དབང་ཡོད་པས་ལོ་དེར་བོད་སོག་བར་ ཕན་ཚུན་དམག་
འཁྲུག་ལངས་ཤིང༌། མཐར་བོད་དམག་ཕམ་སྟེ་སྡེ་སྲིད་སངས་རྒྱས་རྒྱ་མཚོ་
གསོན་བཟུང་དུ་ཚུད་རྗེས་ལྷ་བཟང་ཧན་གྱི་བཙུན་མོས་སྡེ་སྲིད་བཀྲོངས། ལྷ་
བཟང་ཧན་གྱིས་དྲག་ཤུལ་ལ་བརྟེན་ནས་བོད་ཀྱི་སྲིད་དབང་འཕྲོགས་རྗེས་རྒྱལ་
བ་རང་ཉིད་ཀྱང་སྤྱི་ལོ་ ༡༧༠༧ལོར་སོག་པོའི་དམག་མི་འཇོག་ཡུལ་ ལྷ་ ཀླུར་
གདན་འདྲེན་ཞུས་ཏེ་རྒྱལ་བས་མཛད་པ་ལ་སྐྱོན་འཛུགས་ཀྱིས་རྒྱལ་མཆོག་ལྔ་
པའི་ཡང་སྤྲུལ་མིན་པར་ཐག་བཅད་ཅིང་ཡུལ་གྲུ་ཀུན་ཏུ་དྲིལ་བསྒྲགས་བྱས་ཏེ།
རྒྱལ་བ་ཚངས་དབྱངས་རྒྱ་མཚོ་རྒྱ་ནག་ཏུ་གདན་དྲངས་ནས་གོང་མར་དགོངས་
སྐོར་ཞུ་ དགོས་ བསམ་ རུང་། ལམ་བར་ མཚོ་ སྔོན་ རྒྱུད་ ལ་ ཕེབས་ སྐབས་ སྐུ་
གཤེགས་ཤིང་སྐུ་གདུང་ཡང་མཚོ་སྔོན་གསེར་ཁོག་དགོན་དུ་ཡོད་ཅེས་གྲགས།
ཡང་ཚངས་དབྱངས་རྒྱ་མཚོ་རྒྱ་ནག་ཏུ་སྐྱེལ་བར་བཏང་རྗེས་ལྷ་བཟང་ཧན་གྱིས་
301



སྡེ་སྲིད་ལུང་ཟུར་པ་གྲོས་མོལ་བྱས་ཏེ་སྤྱི་ལོ་ ༡༧༠༧ལོར་པད་དཀར་འཛིན་པ་
མོན་པ་ཡེ་ཤེས་རྒྱ་མཚོ་ཏཱ་ལའི་བླ་མ་སྐུ་འཕྲེང་དྲུག་པར་བསྐོས་ཤིང་ཕོ་བྲང་པོ་ཏ་
ལར་གདན་འདྲེན་བྱས་ཏེ་ཁྲིར་མངའ་གསོལ། ལྷ་བཟང་ཧན་གྱིས་བོད་ལྗོངས་
སུ་ལོ་འཁོར་བཅུ་གསུམ་རིང་དབང་བསྒྱུར་མཛད་སྐབས་སེ་ར་ཚོགས་ཆེན་གྱི་
འདུ་ཁང་གསར་རྒྱག་གིས་ཚོགས་ཆེན་འདུ་ཁང་རྙིང་པར། འདམ་དུ་ཡོད་པའི་
ལྷ་བཟང་ཧན་གྱིས་སྐུ་རིམ་གྲྭ་ཚང་སྤོས་ཏེ་སྔགས་པ་གྲྭ་ཚང་བཙུགས། སྤྱི་ལོ་
༡༧༡༧ལོར་སོག་ པོ་ ཇུན་ གར་ གྱི་ དམག་ བོད་ འདམ་ གཞུང་ བརྒྱུད་ ལྷ་ སར་
འབྱོར། པཎ་ཆེན་བློ་བཟང་ཡེ་ཤེས་ཀྱིས་བཀའ་མོལ་གནང་བར་ཕེབས་ཀྱང་།
དོན་ཕན་མ་བྱུང་ བའི་ མུར་ ལོ་ དེར་ རྒྱལ་ པོ་ ལྷ་ བཟང་ ཧན་ ཕྱི་ མའི་ ལམ་ དུ་
བརྫངས། མོན་པ་ཡེ་ཤེས་རྒྱ་མཚོ་ཏཱ་ལའི་བླ་མའི་ཡང་སྲིད་ མིན་ པར་ ཐག་
བཅད་པ་བཅས་སྐབས་དེའི་ལོ་རྒྱུས་ཞིབ་ཆ་ མདོ་མཁར་ཞབས་དྲུང་ཚེ་རིང་
དབང་རྒྱལ་གྱིས་བརྩམས་པའི་མི་དབང་རྟོགས་བརྗོད་དུ་གསལ་ལོ། །
ལྔ། རྒྱལ་དབང་སྐུ་འཕྲེང་བདུན་པ་སྐལ་བཟང་རྒྱ་མཚོའི་
མཛད་རྣམ་སྐོར་མདོ་ཙམ་བཤད་པ། །
ཏཱ་ལའི་བླ་མ་སྐུ་འཕྲེང་བདུན་པ་ནི་རྒྱལ་བ་སྐུ་འཕྲེང་རིམ་བྱོན་གྱི་ནང་
ནས་མཚན་སྙན་རབ་ཏུ་ཆེ་བའི་གྲས་ཡིན་ཞིང་། ཁོང་གི་འཁྲུངས་ཡུལ་ནི་མདོ་
ཁམས་ལི་ཐང་བྱམས་པ་གླིང་གི་ཉེ་ཞོལ་དུ་བོད་རབ་བྱུང་བཅུ་གཉིས་པའི་ས་བྱི་
སྟེ་སྤྱི་ལོ་ ༡༧༠༨ལོར་ཡབ་བསོད་ནམས་དར་རྒྱས་དང་ཡུམ་བསོད་ནམས་ཆོས་
མཚོ་གཉིས་ཀྱི་སྲས་སུ་སྐུ་བལྟམས། ལི་ཐང་ཆོས་སྐྱོང་ནས་རྒྱལ་བའི་ཡང་སྲིད་
ཡིན་པའི་ལུང་བསྟན་བཞིན་སྐུ་ཞང་ཨ་དགེ་བཀྲ་ཤིས་ཀྱིས་སྐལ་བཟང་རྒྱ་མཚོ་
ཞེས་མཚན་གསོལ། ཕྲུ་གུ་འདི་ཉིད་བྱིས་པ་གཞན་དང་མི་འདྲ་བའི་བློ་རིག་
302



སྤྱང་གྲུང་ལྡན་ཞིང་ཆོས་ཕྱོགས་ལ་མོས་པ་ཞིག་ཡོད་སྟབས། རང་གི་ཕ་ཡུལ་གྱི་
བླ་མ་དང་མི་སྡེ་མང་པོས་ཏཱ་ལའི་ཡང་སྲིད་ཡིན་ཚུལ་གླེང་ཞིང་དད་གུས་བྱེད་
མཁན་ཇེ་ མང་ དུ་ སོང་ནས་ ཁམས་ ཕྱོགས་ དབུས་གཙང་ སོགས་ གངས་ ཅན་
འཛིན་མ་ཡོངས་སུ་གཏམ་སྙན་རིམ་བཞིན་ཁྱབ་རྗེས། སྡེ་སྲིད་ལྷ་བཟང་ཧན་
གྱིས་ཕྱོགས་དེར་ལྐོག་ཉན་བྱེད་མི་མདའ་དཔོན་ནོར་བུ་དངོས་གྲུབ་ཅན་མི་
གཉིས་བཏང་། མདའ་དཔོན་ནོར་བུ་དངོས་གྲུབ་ཀྱིས་འདི་ཚངས་དབྱངས་རྒྱ་
མཚོའི་སྐུ་སྐྱེ་ཡིན་ཞེས་བརྗོད་ན་ཕན་ཐོགས་མེད་ཅེས་ཡོངས་གྲགས་སུ་བརྗོད་པ་
དང་གསང་བའི་ཐོག་ནས་སྐུ་སྐྱེ་འདི་གནས་སྐབས་སུ་ས་ཁུལ་གཞན་ཞིག་ཏུ་
གདན་ཞུ་བྱས་ན་ལེགས་ཚུལ་བསླབ་བྱ་ཐབས་ལམ་བྱས་པར་བརྟེན་དེ་ནུབ་ཡབ་
རང་གིས་འབྲོག་པའི་ས་ཆར་གདན་དྲངས་ཤིང་། དེ་ནས་སྤྱི་ལོ་༡༧༡༤ལོའི་ཟླ་
༣ པའི་ཚེས་ ༡༩ ཉིན་སྡེ་དགེར་གདན་ཞུ་བྱས་ཏེ་ཡབ་ཡུམ་སྐུ་འཁོར་འགའ་དང༌
བཅས་དེར་འབྱོར། སྡེ་དགེ་ཆོས་རྒྱལ་བསྟན་པ་ཚེ་རིང་གིས་ཕེབས་བསུ་རྒྱ་ཆེར་
མཛད་ཅིང་ལྷ་ལུང་ཕུག་ཏུ་གདན་དྲངས། དེའི་གནས་ཚུལ་མཚོ་སྔོན་ཕྱོགས་ཀྱི་
སྦྱིན་བདག་དཔོན་རིགས་དག་གིས་ཐོས་ཏེ་ལྷ་བཟང་ཧན་གྱིས་ཚངས་དབྱངས་
རྒྱ་མཚོ་ལ་མི་འཚམས་པ་ཞུས་པ་དང་། ད་དུང་ཡང་སྲིད་ལའང་གནོད་འཚེ་
བཏང་དོགས་གདན་ཞུའི་མི་སྣ་ཆེད་དུ་མངགས་ཏེ་ལོ་དེའི་ནང་སྡེ་དགེ་ནས་ཐད་
ཀར་མཚོ་སྔོན་དགའ་ལྡན་ཨེ་ཏི་ནི་ཇུ་ནང་གི་སྡོད་སྒར་ལ་ཕེབས་པ་དང་དབུས་
ཕྱོགས་ནས་གདན་ ས་ གསུམ་དང་། སྟག་རྩེ་ སྡེ་སྲིད་ སོགས་ གཞུང་འབངས་
བསམ་ཤེས་ཅན་རྣམས་ནས་གསང་སྟབས་ཀྱིས་ཡང་སྲིད་རིན་པོ་ཆེར་གཞུང་
ཐོག་ནས་ཏཱ་ལའི་བླ་མར་ངོས་འཛིན་ཞུས་པ་དང༌། བོད་སོག་ཡོངས་ནས་ཡང་
སྲིད་རིན་པོ་ཆེ་འདིར་ངོས་འཛིན་ཁས་ལེན་ཞུས། དགུང་ལོ་བརྒྱད་ལ་ཕེབས་
སྐབས་མན་ཇུ་གོང་མ་ཁང་ཤིས་ནས་ཀྱང་སྔར་ཡབ་དུས་སུ་ཏཱ་ལའི་བླ་མ་ལྔ་པ་
303



ཆེན་པོ་དང་ཕན་ཚུན་འབྲེལ་བ་དམ་ཟབ་ཡོད་པའི་སྲོལ་རྒྱུན་ལྟར། སྐུ་ཚབ་
ཆེད་བཏང་གིས་རྒྱ་བོད་ཧོར་སོགས་ཀྱི་ཆིབས་ཧྲིག་ཟབ་རྒྱས་དང་བཅས་ཡང་
སྲིད་རིན་པོ་ཆེ་སྐུ་འབུམ་བྱམས་པ་གླིང་དུ་གདན་དྲངས། རྒྱལ་དབང་བསོད་
ནམས་རྒྱ་མཚོའི་བཞུགས་ཁྲིར་མངའ་གསོལ་གྱི་མཛད་སྒོ་དང་སྦྲགས། གོང་
མའི་བཀའ་ཕབ་པའི་ནང་དོན་དུ། ཏཱ་ལའི་བླ་མའི་སྤྲུལ་སྐུ་འདི་དེ་ཕྱོགས་ལ་
ཕེབས་པ་ནས་བཟུང་ངེད་སེམས་ཤིན་ཏུ་བདེ། ངེད་བསྟན་འཛིན་ཆོས་རྒྱལ་གྱི་
གདུང་རྒྱུད་ཐམས་ཅད་སྦྱིན་བདག་ཡིན། སྤྲུལ་སྐུ་འདི་ཏཱ་ལའི་བླ་མ་གོང་མའི་
ཡང་སྲིད་འཁྲུལ་མེད་ཡིན་པས། མཆོག་དམན་ཐམས་ཅད་ཀྱིས་གུས་འདུད་ཞུ་
དགོས་པ་དང༌། ཐམས་ཅད་མཁྱེན་པ་འཛམ་གླིང་ལ་ཉི་མ་ཤར་བ་ལྟ་བུ་སྦར་
མོས་འགེབ་ཐུབ་པ་མི་ཡོང་བས། ཁོང་རང་གི་ཐུགས་རྗེ་དང་འཕྲིན་ལས་ཀྱི་
འོད་ཟེར་ས་སྟོང་ཐམས་ཅད་ལ་ཁྱབ་པས་སངས་རྒྱས་ཀྱི་བསྟན་པ་དར་ཞིང་རྒྱས་
པ་འབྱུང་། ཞེས་ཀུན་ཏུ་ཁྱབ་བསྒྲགས་གནང་རྗེས། ཆ་གན་ནོ་མིན་ཧན་དང༌།
ཆུ་བཟང་ནོ་མིན་ཧན་སོགས་ཡོངས་འཛིན་དུ་མར་བསྟེན་ནས་ནང་པ་སངས་
རྒྱས་པའི་གཞུང་ཆེན་པོ་རྣམས་ལ་ཚིག་སྤྱི་ཙམ་མིན་པར་གསན་བསམ་གཙོ་བོར་
མཛད། མེ་སྤྲེལ་ལོ་སྟེ་སྤྱི་ལོ་ ༡༧༡༦ལོར་ཧོར་ཟླ་བཅུ་ པའི་ཚེས་ ཉི་ ཤུ་ ཉིན་
ཡོངས་འཛིན་དམ་པ་ཆུ་བཟང་རིན་པོ་ཆེའི་དྲུང་དུ་དགེ་བསྙེན་གྱི་བསླབ་སྡོམ་
ཞུས། མདོ་སྔགས་གཞུང་ལུགས་ཡོངས་ལ་ཐོབ་བསམ་སྒོམ་གསུམ་ཡང་དག་
སྒྲུབ་ཐོག ཆོས་འཆད་སྤེལ་སོགས་ཀྱི་སྒོ་ནས་གདུལ་བྱ་གྲངས་ལས་འདས་པ་
བསམ་པ་ཆོས་ཕྱོགས་སུ་འགོད་པར་མཛད། སྦྱིན་བདག་ གི་ གཙོ་བོ་བསྟན་
འཛིན་ཆིང་ཝང་དང་དགའ་ལྡན་ཇུ་ནང་གིས་གཙོས་སོག་ཡུལ་དང་མཚོ་སྔོན་
ཕྱོགས་ཡོད་པའི་དཔོན་ཁག་ཡོད་དོ་ཅོག་ནས་སྐུ་འབུམ་དུ་ཡོད་པའི་སྤྲུལ་སྐུ་རིན་
པོ་ཆེ་དབུས་ཕྱོགས་སུ་གདན་འདྲེན་ཞུ་རྒྱུའི་གྲོས་མཐུན་བྱུང་བ་དང་། མན་ཇུ་
304



གོང་མས་ཀྱང་རྗེ་བླ་མ་མཆོག་ཉིད་དབུས་གཙང་ཕྱོགས་སུ་གདན་དྲངས་ཏེ་ཕོ་
བྲང་ཆེན་པོ་པོ་ཏ་ལའི་གསེར་ཁྲིར་མངའ་གསོལ་དགོས་ཚུལ་གྱི་བཀའ་རྒྱ་དང་མི་
སྣ་འབྱོར་བའི་མདུན་ཏཱ་ལའི་བླ་མ་སྐུ་འཕྲེང་ལྔ་པ་ཆེན་པོའི་དུས་ཀྱི་སྲོལ་རྒྱུན་
བཞིན་འཇའ་ས་ཐམ་ག་སོགས་ཀྱང་ཕུལ། དགུང་ལོ་བཅུ་གསུམ་དུས་སྐུ་འབུམ་
ནས་བོད་ཕྱོགས་སུ་ཆིབས་ཁ་བསྒྱུར་བའི་ཚེ། གོང་མའི་སྲས་བཅུ་བཞི་པ་ཅང་
ཇུན་ཕེབས་སྐྱེལ་དུ་མངགས་པ་དང་དེ་བཞིན་སོག་པོ་དང་མཚོ་སྔོན་ཁུལ་གྱི་སྦྱིན་
བདག་དང༌། གོང་མའི་སྐུ་ཚབ་ཏུ་ཐུའུ་བཀྭན་ཧོ་ཐོག་ཐུ། བཀའ་འགྱུར་ཏཱ་བླ་
མ། ཁལ་ཁ་དོན་གྲུབ་ཝང་སོགས་ཤིན་ཏུ་གཏོས་ཆེ་བའི་ཆིབས་ཞབས་དང་།
རྒྱ་སོག་ གི་ སྐུ་ སྲུང་ དམག་ མི་ ཁྱོན་ ཆེ་ དང་ བཅས། ལྕགས་ བྱི་ ལོ་ སྟེ་ སྤྱི་ ལོ་
༡༧༢ ༠ལོའི་ཟླ་ བ་ དགུ་ པའི་ཚེས་ བཅོ་ལྔ་ ཉིན་ མོ་ ཕོ་བྲང་པོ་ཏ་ལར་ཕེབས།
དེར་པཎ་ཆེན་ཡེ་ཤེས་ནས་མཁན་སློབ་སྦྲགས་མར་མཛད་དེ་དགེ་ཚུལ་གྱི་སྡོམ་པ་
བཞེས། མཚན་ལ་བློ་བཟང་སྐལ་བཟང་རྒྱ་མཚོ་ཞེས་གསོལ། སྐབས་དེའི་ཚེ་
བོད་གཞུང་ནས་མཛད་སྒོ་ཁག་བཅས་ལ་གོང་མའི་དཔོན་རིགས་དང་བོད་ཀྱི་
དཔོན་རིགས་རྣམས་མདུན་གྲལ། སོག་པོའི་དཔོན་རིགས་རྣམས་རྒྱབ་གྲལ་དུ་
བཞག་པས་བོད་སོག་བར་གྲལ་གནས་བློར་མ་བབ་པའི་ཐོག སྡེ་སྲིད་སྟག་རྩེའི་
སྲོག་བསྐྱབས་པ་ཡང་ཡང་དོན་སྨིན་མ་བྱུང་བ། སྔར་གུ་ཤི་ཧན་གྱི་སྲས་རྒྱུད་ལ་
རྒྱལ་པོའི་མཚན་གནས་རྒྱུད་འཇགས་གནང་བ་དེ་ཡང་ད་མཚམས་མེད་པ་ལ་
འདོད་བློ་མ་ཁེངས་པར་སོག་པོའི་དཔོན་རིགས་རིམ་བཞིན་མཚོ་སྔོན་དུ་ཕྱིར་
ལོག་ཟིན་ཉིད། མན་ཇུ་སྲིད་གཞུང་ལ་ངོ་རྒོལ་དུས་ཟིང་སློང་རྒྱུ་ཡིན་ཞེས་ཇོ་
བོའི་སྐུ་མདུན་དུ་དམ་བཅའ་བྱས། དེ་མཇུག་ལྷ་སྡོད་མན་ཇུ་དཔོན་དམག་ནས་
མི་སེར་ཐོག་བརྡབ་གསིག་གཟན་གོད་ཆེ་བ་སོགས་ཀྱིས་བོད་མི་རྣམས་ནས་མི་
དགའ་བའི་རྣམ་འགྱུར་ཡང་ཡང་བསྟན་པ་དང་། ལྷག་པར་མཚོ་སྔོན་ཕྱོགས་སུ་
305



གཞིས་ཆགས་སོག་པོ་དང་ཨ་མདོ་བ་རྣམས་མཉམ་འབྲེལ་གྱིས་མན་ཇུ་གོང་མར་
ངོ་རྒོལ་ བྱེད་ རྒྱུའི་ གྲ་ སྒྲིག་ བྱས་ པར་ བརྟེན། བོད་ ཆུ་ ཡོས་ ལོ་ སྟེ་ སྤྱི་ ལོ་
༡༧༢༣ལོར་མན་ཇུ་གོང་མ་ཡུང་ཀྲེང་ཁྲི་ལོ་དང་པོར་ལྷ་སྡོད་ཨ་ས་ཨམ་བན་
གྱིས་གཙོས་རྒྱ་སོག་གི་དཔོན་དམག་ཚང་མ་ཕྱིར་འཐེན་བྱས། ལོ་འདིར་མཚོ་
སྔོན་ཕྱོགས་སུ་གུ་ཤྲི་ཧན་གྱི་སྲས་རྒྱུད་བློ་བཟང་བསྟན་འཛིན་སོགས་བོད་སོག་
རྣམས་ནས་མན་ཇུ་གོང་མར་ངོ་རྒོལ་གྱི་འཁྲུག་ཟིང་བསླངས་པ་ཏཱ་ལའི་བླ་མས་
གསན་འཕྲལ་ཐུགས་ཀྱིས་མ་གཟོད་པར་བོད་སོག་རྣམས་ལ་བཀའ་སློབ་ཡང་
ཡང་གནང་བ་དང་། རྒྱ་སོག་བར་དུ་ཆིངས་བྱེད་པར་དགའ་ལྡན་ཁྲི་རིན་པོ་ཆེ་
དཔལ་ལྡན་གྲགས་པ་དང་མགྲོན་གཉེར་བློ་བཟང་དཀོན་མཆོག་ཆེད་རྫོངས་
མཛད་དེ། དཔོན་ཁག་རྣམས་ནས་རྒྱལ་བསྟན་ཆབ་སྲིད་ཀྱི་ལར་རྒྱུར་བསམ་
ཤེས་བྱས་ཏེ་འཕྲལ་ཕུགས་བདེ་འཇགས་དགོས་པའི་བཀའ་ཡིག་ གནང་ཡང་
ཕན་ཐོགས་མ་བྱུང་། སྐབས་དེར་རྒྱུའི་དམག་དཔོན་ཉན་གུང་ཡའོ་དང་། ཡོ་
ཙུང་ཆི་སོགས་ཀྱིས་རྒྱ་དམག་གྲངས་ལས་འདས་པ་ཁྲིད་དེ་མཚོ་སྔོན་དུ་དཔུང་
འཇུག་བྱས་ཐོག གསེར་ཁོག་དགོན་དང་། དགོན་ལུང་དགོན། སྐུ་འབུམ་
སོགས་ཨ་མདོའི་དགོན་ཁག་མང་པོར་གཏོར་བཅོམ་དང་མི་སྡེ་ཁྲི་ཕྲག་མང་པོར་
གནོད་འཚེ་བྱུང་། སྐབས་དེར་སྐུ་འབུམ་མཁན་པོ་ཆུ་བཟང་རིན་པོ་ཆེ་གསོན་
པོར་མེར་བསྲེགས། སེར་སྐྱ་ཕོ་མོ་མང་པོ་བསད་རྨས་བཏང་བ་བཅས་གནས་
ཚུལ་བྱུང་ བར་ བརྟེན། རྒྱལ་ དབང་ མཆོག་ ནས་ མན་ ཇུ་ གོང་ མར་ དམག་
མཚམས་འཕྲལ་དུ་འཇོག་པའི་རེ་འདོད་སྐོར་ཐད་ཀར་ཕྱག་བྲིས་དང༌། ཐུའུ་
བཀྭན་རིན་པོ་ཆེ་ངག་དབང་ཆོས་ཀྱི་རྒྱ་མཚོ་བརྒྱུད་ཐེངས་མང་འབོད་བསྐུལ་
གནང་བ་བཅས་ཀྱི་ཐུགས་ རྗེས་ དམག་མཚམས་ བཞག་ སྟེ། གོང་ མའི་ བང་
མཛོད་ནས་གོང་གསལ་གཏོར་བརླག་བྱུང་བའི་ དགོན་ ཁག་དག་ ཉམས་ གསོ་
306



བྱེད་རྒྱུའི་བཀའ་ཕབ་པ་མ་ཟད། བོད་གཞུང་ནས་ཀྱང་དགོན་སྡེ་ཚང་མར་
ཉམས་གསོའི་མཐུན་རྐྱེན་གང་འབྱོར་དང་། བཟོ་རིགས་མཁས་པ་མང་ པོ་
མངགས་ཏེ་རོགས་རམ་རྒྱ་ཆེར་བྱས་ཡོད། ཏཱ་ལའི་དགུང་ལོ་བཅུ་བཞིའི་ཐོག་
བོད་ཀྱི་ཆོས་སྲིད་གཉིས་ཀྱི་གཙོ་འགན་བཞེས། སོག་པོ་ཇུན་གར་བའི་དཔུང་
ཚོགས་བོད་ནས་མཐར་བསྐྲད་པར་བྱས་རྗེས་ཧ་ཅང་ཆེ་བའི་མི་སྣ་ཁང་ཆེན་ནས་
བསོད་ནམས་རྒྱལ་པོ་བཀའ་བློན་གཙོ་བོ་དང༌། ང་ཕོད་པ་རྡོ་རྗེ་རྒྱལ་པོ། ལུམ་
པ་བ་བཀྲ་ཤིས་རྒྱལ་པོ། སྦྱར་ར་པ་བློ་གྲོས་རྒྱལ་པོ། ཕོ་ལྷ་པ་བསོད་ནམས་
སྟོབས་རྒྱལ་བཅས་བཀའ་བློན་བསྐོ་བཞག་གནང་། ཁོང་དགུང་ལོ་ཉི་ཤུ་པའི་མེ་
ལུག་སྟེ་སྤྱི་ལོ་ ༡༧༣༧ལོར་ང་ལུམ་སྦྱར་གསུམ་སོགས་བོད་ཀྱི་བཀའ་བློན་ནང་
ཁུལ་དུ་བསླངས་པའི་ཟིང་འཁྲུག་འགལ་ཟླ་བྱུང་བའི་བྱེད་གཏེ་གཙོ་བོ་ཏཱ་ལའི་བླ་
མ་རང་ལ་ཐུག་ཡོད་པའི་ སྙན་ཞུ་ཞིག་ཕོ་ལྷ་བས་གོང་མར་ཕུལ་བར་བརྟེན།
མན་ཇུ་གོང་མས་བཀའ་ཕབ་ལྟར་ཏཱ་ལའི་བླ་མ་མཆོག་ཀྱང་ཡབ་རྗེས་དབུས་
ཞབས་གྲས་ཉིས་བརྒྱ་བཅས་ལྷ་ས་ནས་ཕེབས་ཐོན་གྱིས་དགུང་ལོ་ཉེར་གཉིས་
པའི་ས་བྱ་ལོར་ལི་ཐང་དུ་འབྱོར། དེའི་ཕྱི་ལོར་མི་ཉག་མགར་ཐར་དུ་ཕེབས་
ནས་ལོ་ཤས་རིང་བཞུགས་དགོས་བྱུང༌། དུས་དེར་མན་ཇུ་གོང་མས་དངུལ་
འབོར་ཆེན་གནང་བ་འབྱོར་ནས་མགར་ཐར་དགོན་པ་ཕྱག་བཏབ། དེར་དགེ་
འདུན་ལྔ་བཅུ་ཙམ་འཛུགས་གནང་ཐོག་སྐྱེ་འགྲོ་གྲངས་མེད་པར་ཆོས་ཡང་ཡང་
གསུངས། དེ་ ནས་ ཁོང་ དགུང་ ལོ་ ཉེར་ བརྒྱད་ པའི་ ཤིང༌ ཡོས་ ཏེ་ སྤྱི་ ལོ་
༡༧༣༥ལོར་བོད་མི་སེར་སྐྱ་ཡོངས་ཀྱིས་རེ་བ་ཞུས་པ་ལྟར། མན་ཇུ་གོང་མས་
གཞི་ནས་ལྕང་སྐྱ་རོལ་བའི་རྡོ་རྗེ་སྐུ་ཚབ་ཏུ་ཆེད་མངགས་གཏོང་གནང་མདུན་
མགར་ཐར་ནས་ བོད་ ལྗོངས་ སུ་ ཕྱིར་ ཕེབས་དགོས་རྒྱུའི་ བཀའ་ ཕབ་པ་དང་
སྦྲགས་གོང་མའི་སྲས་དང་། ལྕང་སྐྱ་ཧོ་ཐོ་ཐུ་ཡང་ལྷན་དུ་བོད་ལ་ཆིབས་ཁ་
307



བསྒྱུར་ནས་ལྷ་ལྡན་དུ་ཕེབས། གོང་མ་ཆན་ལུང་གིས་བཀའ་ལུང་ལྟར། བོད་
རབ་བྱུང་བཅུ་གསུམ་པའི་ལྕགས་ལུག་སྟེ་སྤྱི་ལོ་ ༡༧༥༡ལོར་ཏཱ་ལའི་བླ་མ་མཆོག་
ནས་སླར་ཡང་བོད་ཀྱི་ཆོས་སྲིད་གཉིས་ཀྱི་ཐུགས་འགན་བཞེས་ཏེ། ཞབས་ཞུར་
བཀའ་བློན་བཞི་བསྐོ་བཞག་བྱས་ཤིང་བཀའ་ཤག་ཐོག་མར་བཙུགས་ཏེ་བཀའ་
བློན་གྱི་གཙོ་བོ་དགའ་བཞི་གུང་པཎྜི་ཏ་དང༌། མདོ་མཁར་ཞབས་དྲུང་ཚེ་རིང་
དབང་རྒྱལ། ཐོན་པ་སྲི་ཆོས་ཚེ་བརྟན། སེར་མོ་བ་དར་ཧན་ཉི་མ་རྒྱལ་མཚན་
བཅས་དང༌། བཀའ་དྲུང༌། བཀའ་ མགྲོན་ བཅས་ བསྐོས་ བཞག་ བསྩལ་ ཏེ་
བཀའ་ཤག་གི་དམ་ཕྲུག་བདེ་སྐྱིད་མར་ཐུགས་སྨོན་དང་བཅས་བཀའ་བློན་གུང་
ཐུན་མོང་གི་ཕྱག་ཏུ་གསོལ་རས་བསྩལ། བོད་ཤིང་ལུག་སྟེ་སྤྱི་ལོ་ ༡༧༥༢ ལོར་
བོད་ཀྱི་རིག་གཞུང་ཐུན་མོང་མ་ཡིན་པ་ལྷ་སྐུ་རྟེན་བཞེངས་ཀྱི་བྲིས་ཚུགས་དང་།
སྒྲ་དང་སྙན་ངག་ལ་སོགས་པའི་རིག་གནས། ལཉྫ་ཝརྟུ་ལ་སོགས་པའི་ ཡིག་
གཟུགས་བཅས་སློབ་སྦྱོང་བྱེད་ཡུལ་རིག་གནས་སློབ་གྲྭ་གསར་འཛུགས་དང་ཕོ་
བྲང་ཆེན་པོ་ཞོལ་དུ་བཟོ་གྲྭ་འདོད་འཇོ་དཔལ་འཁྱིལ་གསར་འཛུགས་མཛད།
ལོ་དེའི་རྗེས་མར་རྩེ་ཡིག་ཚང་ལས་ཁུངས་ཀྱང་ཆེད་འཛུགས་གནང་བ་སོགས་
མཛད་རྗེས་བཀའ་དྲིན་ཤིན་ཏུ་ཆེ་བ་བྱུང་མཐར་ཁོང་ཉིད་དགུང་ལོ་ལྔ་བཅུ་ལ་
ཕེབས་ པ་ བོད་ རབ་ བྱུང་ བཅུ་ གསུམ་ པའི་ མེ་ གླང་ སྟེ་ སྤྱི་ལོ་ ༡༧༥༧ལོར་ སྐུ་
གཤེགས་སོ། །
308



དྲུག རྒྱལ་དབང་སྐུ་འཕྲེང་བརྒྱད་པ་འཇམ་དཔལ་རྒྱ་མཚོའི་
མཛད་རྣམ་སྐོར་མདོ་ཙམ་བཤད་པ། །
ཏཱ་ལའི་བླ་མ་སྐུ་འཕྲེང་བརྒྱད་པ་འཇམ་དཔལ་རྒྱ་མཚོ་ནི། ཡབ་བསོད་
ནམས་དར་རྒྱས་དང་། ཡུམ་ཕུན་ཚོགས་དབང་མོ་གཉིས་ཀྱི་སྲས་སུ་བོད་རབ་
བྱུང་བཅུ་གསུམ་པའི་ས་སྟག་སྟེ་སྤྱི་ལོ་༡༧༥༨ ལོར་གཙང་ཐོབ་རྒྱལ་ལྷ་རི་སྒང་དུ་
སྐུ་འཁྲུངས། སྐུ་ན་ཆུང་བའི་སྐབས་རྒྱལ་ཚབ་དེ་མོའི་སྐུ་ཚབ་དང་། གདན་ས་
གསུམ་གྱི་སྐུ་ཚབ། པཎ་ཆེན་དཔལ་ལྡན་ཡེ་ཤེས་མཆོག་བཅས་ནས་རྒྱལ་བ་སྐུ་
འཕྲེང་བདུན་པའི་ཡང་སྲིད་རིན་པོ་ཆེར་ངོས་འཛིན་བྱས། དགུང་ལོ་གསུམ་ལ་
བཀྲ་ཤིས་ལྷུན་པོ་དགོན་དུ་གདན་དྲངས། ཀུན་གཟིགས་པཎ་ཆེན་རིན་པོ་ཆེས་
བྱད་འགྲོལ་གནང་། དགུང་ལོ་ལྔ་པ་ཆུ་རྟ་ལོར་པཎ་ཆེན་རིན་པོ་ཆེ་མཆོག་ནས་
དགེ་བསྙེན་གྱི་སྡོམ་པ་འབུལ་བཞེས་བསྐྱངས་ཏེ། མཚན་བློ་བཟང་བསྟན་པའི་
དབང་ཕྱུག་འཇམ་དཔལ་རྒྱ་མཚོ་དཔལ་ བཟང་ པོ་ཞེས་ གསོལ། ལོ་དེའི་ཟླ་
བདུན་པའི་ཚེས་བཅུ་ཉིན་རྩེ་ཕོ་བྲང་དུ་གསེར་ཁྲིར་མངའ་གསོལ། དགུང་ལོ་
བརྒྱད་པའི་ཤིང་བྱ་ལོར་པཎ་ཆེན་དཔལ་ལྡན་ཡེ་ཤེས་ཀྱི་མདུན་ནས་དགེ་ཚུལ་གྱི་
སྡོམ་པ་བཞེས། དེ་ནས་ ཡོངས་འཛིན་རྣམ་ གཉིས་ གཙོས་ དགེ་བའི་བཤེས་
གཉེན་མཆོག་ ཏུ་ གྱུར་ པ་ མང་ པོར་བསྟེན་ནས་ གསན་བསམ་མཐར་ཕྱིན་པ་
གནང༌། དགུང་ལོ་ཉི་ཤུའི་ཐོག་པཎ་ཆེན་རིན་པོ་ཆེའི་མདུན་ནས་བསྙེན་པར་
རྫོགས་ཏེ་དགེ་སློང་གི་ སྡོམ་པ་བཞེས་ པ་ མ་ ཟད། ཁྱུང་ནག་ གི་རྗེས་གནང་
སོགས་མང་པོ་གསན། དེ་ནས་ལྷོ་གནས་དང༌། རྭ་སྒྲེང༌། ཡངས་པ་ཅན་
དགོན་སོགས་ལ་གནས་གཟིགས་སུ་ཕེབས། དགུང་ལོ་ཉི་ཤུ་རྩ་བཞི་པ་བོད་རབ་
309



བྱུང་བཅུ་གསུམ་པའི་ལྕགས་གླང་སྟེ་སྤྱི་ལོ་༡༧༨ ༡ལོར་བོད་ཀྱི་ཆོས་སྲིད་གཉིས་
ཀྱི་ཐུགས་འགན་བཞེས་གནང་མཛད་རུང༌། རྒྱུན་དུ་ཆོས་ཕྱོགས་ གཙོ་བོར་
ཉམས་བཞེས་ཐུགས་གཞོལ་ཆེ་བས་སྲིད་སྐྱོང་ཁྲི་ཆེན་ནོ་མི་ཧན་ཕྱག་རོགས་
ཞབས་ཞུར་སྔར་རྒྱུན་ལྟར་བཞུགས། མན་ཇུ་གོང་མས་རྗེ་དེ་ཉིད་ལ་མན་ཇུ།
རྒྱ་སོག་བོད་བཅས་སྐད་བཞི་ཤན་སྦྱར་ལས་གྲུབ་པ། བོད་ཡིག་གི་ནང་དོན་ལ།
ནུབ་ཕྱོགས་མཆོག་ཏུ་དགེ་བའི་ཞིང་གི་རྒྱལ་དབང་ས་སྟེང་རྒྱལ་བསྟན་ཡོངས་ཀྱི་
བདག་པོ་ཐམས་ཅད་མཁྱེན་པ་རྡོ་རྗེ་འཆང་ཏཱ་ལའི་བླ་མའི་ཐམ་ག་ཞེས་འཁོད་
པའི་གསེར་ཐམ་དང་བཀའ་ཡིག་བཅས་གནང་། དགུང་ལོ་ཉི་ཤུ་རྩ་ལྔར་བོད་
རྒྱ་ཁབ་ཁག་གི་རྫོང་གཞིས་སུ་ནག་ཅན་དོང་བཅུག་དང་མཐའ་འབུད་བཏང་
བའི་ཉེས་ཅན་མཐའ་དག་ལ་མི་འཇིགས་སྲོག་གི་སྦྱིན་པ་བསྩལ། དགུང་ལོ་ཉེར་
བདུན་པ་ ཤིང་ འབྲུག་ ལོར་ ནོར་ བུ་ གླིང་ གའི་ བསྐལ་ བཟང་ ཕོ་ བྲང་ གསར་
བཞེངས་ཀྱི་ཆབ་བཞུགས་མཛད་སྒོ་རྒྱ་ཆེ་གནང་བ་དེ་ནས་བཟུང་སྐུ་འཕྲེང་རྗེས་
མ་རིམ་བྱོན་དག་གིས་དབྱར་དུས་རྒྱུན་བཞུགས་མཛད་དེ་རིམ་པས་རྒྱ་བསྐྱེད་
གནང་བས་ ད་ ལྟའི་ བཀོད་ པ་ འདི་ ཉིད་ ཆགས་ སོ། ། མེ་ལུག་ ལོ་ སྟེ་ སྤྱི་ལོ་
༡༧༨༧ལོར་ཞྭ་དམར་བའི་གཡོག་གྲས་ཀརྨ་མཆོག་སྦྱིན་སོགས་བོད་གཞུང་ལ་
རྒྱབ་ལོག་བྱེད་པའི་མི་སྣ་འགའ་ཡིས་ས་སྣེ་ལམ་རྒྱུས་བྱས་ཏེ་བོད་ཁོངས་གཉའ་
ནང་དང༌། རོང་ཤར། སྐྱིད་གྲོང་བཅས་ས་མཚམས་ཁག་གསུམ་ལ་བལ་ཡུལ་
གོར་ཥའི་དམག་གིས་གློ་བུར་དུ་བཙན་འཛུལ་བྱས། དེའི་ཕྱི་ལོར་གོར་ཥས་སྐྱིད་
གྲོང་དུ་བཞག་པའི་བོད་གོར་ཆིངས་དོན་དང་རྒྱབ་འགལ་གྱིས་བོད་ལ་བཙན་
འཛུལ་ཐེངས་ གཉིས་ པ་ བྱས་ ཏེ་ གཙང་ ཤེལ་དཀར་ བར་ དམག་ གིས་ བཅོམ།
བཀྲ་ཤིས་ལྷུན་པོའི་སྐུ་གསུང་ཐུགས་རྟེན་སོགས་འཕྲོག་བཅོམ་བག་མེད་བཟོས་
པས་སྐྱིད་གྲོང་བསམ་གཏན་གླིང་སོགས་ཀྱི་དགེ་འདུན་ཕལ་ཆེར་ཡུལ་གྱུར་ནས་
310



ལྷ་སའི་ཕྱོགས་སུ་ཕེབས་གཤིས་རྒྱལ་དབང་འཇམ་དཔལ་རྒྱ་མཚོ་མཆོག་ནས་
ལྕགས་ཁྱི་ལོ་སྟེ་སྤྱི་ལོ་ ༡༧༩༠ ལོར་གྲིབ་ཚེ་མཆོག་གླིང་གི་དགོན་པ་ཕྱག་བཏབ།
དགུང་གྲངས་སུམ་ཅུ་སོ་དགུའི་ལོར་རྩེ་ཕོ་བྲང་དུ་བཞུགས་པའི་སྐུ་འདྲ་ཆེ་ཆུང་
བཞི་སྟོང་ལ་ཉེ་བར་ཞལ་གསེར་སྤྱན་འབྱེད་ཀྱི་སྲི་ཞུ་མཛད། ཆུ་བྱི་ལོ་སྟེ་སྤྱི་ལོ་
༡༧༩༢ ལོར་དངུལ་ ཞོ་ གང༌ སྐར་ ལྔའི་ རིན་ ཐང་ ཅན་ གྱི་ བོད་ ཊམ་ གསར་
འགྲེམས་མཛད། ལོ་འདིར་རྒྱ་བོད་ཀྱི་དཔུང་དམག་བཤམས་ཏེ་གོར་དམག་
རྣམས་ཕམ་ཉེས་མཐར་སྐྲོད་བཏང་། ལྕགས་བྱ་ལོ་སྟེ་སྤྱི་ལོ་ ༡༨༠ ༡ལོར་རྒྱལ་
དབང་མཆོག་གིས་མཁན་པོ་མཛད་དེ་ཀུན་གཟིགས་པཎ་ཆེན་བསྟན་པའི་ཉི་མ་
མཆོག་ལ་བསྙེན་རྫོགས་ཀྱི་སྡོམ་པ་ཕུལ། དགའ་ལྡན་འཁྱིལ་པ་ཞེས་ད་ལྟའི་
བྱམས་ཁང་རྟེན་དང་བརྟེན་པར་བཅས་པ་གསར་བཞེངས་གནང་། ཆུ་ཕག་ལོ་
སྟེ་སྤྱི་ལོ་ ༡༨༠༣ལོར་ ཧལ་ཧ་རྗེ་བཙུན་དམ་ པ་ ཧོ་ ཐོ་ཐུ་བོད་ ཕེབས་ཀྱི་རྒྱལ་
དབང་མཆོག་ལ་བསྙེན་རྫོགས་དང་གལ་ཆེའི་དབང་བཀའ་རྗེས་གནང་སོགས་
ཟབ་ཆོས་འགའ་ཤས་གསན། རྒྱལ་དབང་སྐུ་འཕྲེང་རིམ་བྱོན་ལས་ཁོང་ནི་མན་
ཇུ་གོང་མ་ལ་ཐུན་མིན་གྱི་གུས་ཞབས་བྱེད་མཁན་ཞིག་ཡིན་ཚུལ་རྣམ་ཐར་ལས་
གསལ། དེ་ནས་བོད་རབ་བྱུང་བཅུ་གསུམ་པའི་ཤིང་བྱི་ལོ་སྟེ་སྤྱི་ལོ་ ༡༨༠༩ལོར་
ཟླ་བཅུ་པའི་ཚེས་བཅོ་བརྒྱད་ཉིན་ཕོ་བྲང་ཆེན་པོ་ཏཱ་ལར་སྐུ་གཤེགས་སོ། །
བདུན། རྒྱལ་དབང་སྐུ་འཕྲེང་དགུ་པ་ལུང་རྟོགས་རྒྱ་མཚོའི་
མཛད་རྣམ་སྐོར་མདོ་ཙམ་བཤད་པ།
ཏཱ་ལའི་བླ་མ་སྐུ་འཕྲེང་དགུ་པ་ནི། ཡབ་བསྟན་འཛིན་ཆོས་སྐྱོང་དང་ཡུམ་
དོན་གྲུབ་སྒྲོལ་མ་གཉིས་ཀྱི་སྲས་སུ་བོད་རབ་བྱུང་བཅུ་གསུམ་པའི་ཤིང་གླང་ལོ་
སྟེ་སྤྱི་ལོ་ ༡༨༠ ༥ལོའི་ཟླ་བ་བཅུ་པའི་ཚེས་གཅིག་ཉིན་ལ་མདོ་ཁམས་ས་ཡི་མངའ་
311



ཁུངས་འདན་ཁོག་ ཏུ་ངོ༌ མཚར་བའི་ལྟས་བཟང་པོ་དང་ བཅས་ སྐུ་བལྟམས།
དགུང་ལོ་གསུམ་པར་རྒྱལ་ཚབ་རྟ་ཚག་ནོ་མིན་ཧན་མཆོག་དང་བཀའ་བློན་བཞི་
སོགས་ཆེ་རྒུ་ཐམས་ཅད་བཀའ་བགྲོས་ནས་ཏཱ་ལའི་སྐུ་འཕྲེང་བརྒྱད་པའི་ཡང་
སྲིད་ངོས་འཛིན་བྱས་ཏེ་ཡབ་ སྐུ་འཁོར་དང་བཅས་ ལྷ་ ལྡན་དུ་གདན་དྲངས།
དགུང་ལོ་བཞི་པར་ས་འབྲུག་ལོ་སྟེ་སྤྱི་ལོ་ ༡༨༠༨ལོའི་བོད་ཟླ་གཉིས་པའི་ཚེས་
བཅུ་བཞི་ ཉིན་ ཀུན་ གཟིགས་ པཎ་ཆེན་བསྟན་ པའི་ཉི་མ་མཆོག་ནས་དབུ་སྐྲ་
གཙུག་ཕུད་བཞེས་ཏེ། མཚན་བློ་བཟང་བསྟན་པའི་དབང་ཕྱུག་ལུང་རྟོགས་རྒྱ་
མཚོ་ཞེས་གསོལ། ལོ་དེའི་བོད་ཟླ་དགུ་པའི་ཚེས་ཉེར་གཉིས་ཉིན་པོ་ཏ་ལའི་
ཚོམས་ཆེན་སྲིད་ཞི་ཕུན་ཚོགས་ཀྱི་འཇིགས་བྲལ་གསེར་གྱི་ཁྲི་འཕང་མཐོན་པོར་
ཞབས་སོར་འཁོད། ལྕགས་རྟ་ལོ་ སྟེ་སྤྱི་ལོ་ ༡༨ ༡༠ལོར་རྩེ་ ཕོ་བྲང་ཆེན་པོའི་
ཞབས་བརྟན་ལྷ་ཁང་སྟེང་ཤོད། ཤར་བརྒྱུད་སྐོར། གསོལ་ཐབ་སྟེང་ཤོད། ན་
བཟའ་ཁང་སྟེང་ཤོད། གཟིམ་ཆུང་འགག་སོགས་ཀྱིས་མཚོན་ཕོ་བྲང་ཆེན་པོའི་
ཤར་ནུབ། ལྷོ་བྱང་ཤིན་ཏུ་རྒྱ་ཆེ་བ་དང་། ཉེ་སྐོར་གྱི་གཞུང་ལས་ཁང་བཅས་
ཞིག་གསོ་ལེགས་པར་མཛད། ཆུ་བྱ་ལོ་སྟེ་སྤྱི་ལོ་ ༡༨༡༣ལོར་པཎ་ཆེན་བསྟན་
པའི་ཉི་མ་མཆོག་གཙང་ནས་གདན་ཞུ་དང་འབྲེལ་སྟོན་པ་སངས་རྒྱས་ལྷ་ལས་
བབས་པའི་དུས་སྟོན་ཉིན་ལྷ་ལྡན་གཙུག་ལག་ཁང་དུ་པཎ་ཆེན་གྱིས་མཁན་པོ་
དང་། ཁྲི་ཆེན་ གྲགས་ པས་ སློབ་ དཔོན། ཤར་ པ་ ཆོས་ རྗེས་ དུས་ གསན་པ་
བཅས་མཛད་ནས་དགེ་ཚུལ་གྱི་སྡོམ་པ་བཞེས་ཏེ་ངུར་སྨྲིག་རྒྱུན་མཚན་སྒྲེང་བ་
རྣམས་ཀྱི་གཙུག་རྒྱན་གྱུར། རྒྱལ་དབང་སྐུ་འཕྲེང་དགུ་པ་མཆོག་སྐུ་ན་ཕྲ་ཡང་།
སྐུ་ཡོན་གསན་བཞེས་ཀྱི་མཛད་སྒོར་གུས་རྟག་སྦྱོར་བའི་ཐུགས་བརྩོན་ལྷག་པར་
ཆེ་བས། དབུས་འགྱུར་གདན་སའི་ཆོས་སྤྱོད་ཕལ་མོ་ཆེ་ཐུགས་འཛིན་གྲུབ་པ་མ་
ཟད། སྐལ་བཟང་རྒྱན་ཕྲེང་དང་། རྒྱན་འཇུག་གཉིས། མཛོད་རྩ་བ་སོགས་
312



རྒྱ་གཞུང་དུ་མ་ཐུགས་ལ་བཞུགས་ཤིང༌། ཡོངས་འཛིན་རྣམ་གཉིས་ལས་ཚད་མ་
གསུམ་གྱི་གཞལ་བྱའི་གནས་ཀུན་ལ་འབེབས་པའི་བསྡུས་གཞུང་གི་བརྩི་བཞག་
ལེགས་པར་བཞེས་ནས་ བདག་ ཉིད་ཀྱི་དམ་བཅའ་འཛིན་ལ་ མཁས་ པ་ དང་།
གཞན་གྱི་དམ་བཅའ་ཡང་མི་དག་པ་སུན་འབྱིན་པ་ལ་མཁས་པའི་ཚུལ་བཞེས་པ་
སོགས་བསྟན་འགྲོར་སྨན་པའི་ལུགས་གཉིས་ཀྱི་གཙུག་རྒྱན་དམ་པར་འགྱུར་
བའི་རེ་འབྲས་མ་སྨིན་གོང་དགུང་ལོ་བཅུ་གཅིག་ཕེབས་པ་བོད་རབ་བྱུང་བཅུ་
བཞི་པའི་ཤིང་ཕག་ལོ་སྟེ་སྤྱི་ལོ་༡༨ ༡༥ལོར་ཆམ་པའི་བསྙུན་གཞི་ལྟ་བུ་ཞིག་གིས་
རྐྱེན་བྱས་ཏེ་སྐུ་གཤེགས་སོ། །
བརྒྱད། རྒྱལ་དབང་སྐུ་འཕྲེང་བཅུ་པ་ཚུལ་ཁྲིམས་རྒྱ་མཚོའི་
མཛད་རྣམ་སྐོར་མདོ་ཙམ་བཤད་པ། །
ཏཱ་ལའི་བླ་མ་སྐུ་འཕྲེང་བཅུ་པ་ནི། ཡབ་བློ་བཟང་སྙན་གྲགས་དང་ཡུམ་
རྣམ་རྒྱལ་བུ་ཁྲིད་གཉིས་ཀྱི་སྲས་སུ་བོད་རབ་བྱུང་བཅུ་བཞི་པའི་མེ་བྱི་ལོ་སྟེ་སྤྱི་ལོ་
༡༨ ༡༦ལོར་མདོ་ཁམས་ལི་ཐང་ཤོག་དྲུག་ཏུ་སྐུ་བལྟམས། དགུང་ལོ་བདུན་
པའི་ཐོག་ཀུན་གཟིགས་པཎ་ཆེན་རིན་པོ་ཆེའི་དབུས་བཀའ་བློན་རྣམས་དང་
ཨམ་བན་རྣམ་གཉིས་བཅས་འཚོགས་པའི་དབུས་མཆོད་ཡོན་ལྷན་རྒྱས་ པའི་
འདྲ་ཐང་གི་མདུན་དུ་འོས་སྤྲུལ་ལ་འདེམས་སྒྲུག་བྱེད་པའི་བྱིས་པ་གསུམ་གྱི་མིང་
བྱང་བུའི་ངོས་ སུ་ མན་ཇུ་ ཡི་གེ་ དང་ བོད་ཡིག་བྲིས་ པ་ གསེར་བུམ་ དུ་བཅུག
མཆོག་གསུམ་ལ་གསོལ་བ་འདེབས་པ་དང་ཆོས་སྐྱོང་སྲུང་མ་ལ་འཕྲིན་བཅོལ་
བསྒྲགས་མཐར་གསེར་བུམ་དཀྲུག་སྟེ་བྱང་བུ་འཐེན་པར་ལི་ཐང་གི་བྱིས་པ་དེ་ལ་
བབ། ཆུ་རྟ་ལོ་སྟེ་སྤྱི་ལོ་ ༡༨ ༢ ༢ ལོར་པཎ་ཆེན་བསྟན་པའི་ཉི་མ་མཆོག་ནས་སྙེ་
ཐང་དུ་ཆུང་སྲིད་རིན་པོ་ཆེའི་དབུ་སྐྲ་གཙུག་ཕུད་བཞེས་ཏེ། མཚན་ངག་དབང་
313



བློ་བཟང་འཇམ་དཔལ་ཚུལ་ཁྲིམས་རྒྱ་མཚོ་དཔལ་བཟང་པོ་ཞེས་གསོལ་གནང་
མཛད། ལོ་དེའི་ཟླ་བ་གཉིས་པའི་ཚེས་བཅུ་གསུམ་ཉིན་རབ་བྱུང་གི་བསླབ་སྡོམ་
ཡང་འབུལ་བཞེས་གནང་། ལོ་དེའི་ཟླ་བ་བརྒྱད་པའི་ཚེས་བརྒྱད་ཉིན་རྒྱལ་
དབང་མཆོག་ཕོ་བྲང་པོ་ཏ་ལའི་གཟིམ་ཆུང་ཉི་འོད་འཁྱིལ་བར་ཕེབས་བསྐྱོད་ཀྱི་
མི་འཇིགས་གསེར་ཁྲིར་ཞབས་སོར་འཁོད། དགའ་ལྡན་ཁྲི་གེ་ཐུ་ས་མ་ཏི་པཀྴི་
དང༌། དགའ་ལྡན་ཁྲི་ཟུར་ངག་དབང་སྙན་གྲགས། སྤྲུལ་སྐུ་འཇམ་དཔལ་ཡེ་
ཤེས་བསྟན་པའི་རྒྱ་མཚོ་བཅས་ཡོངས་འཛིན་དུ་བསྐོ་གཞག་མཛད་དེ་ཆུང་སྲིད་
རིན་པོ་ཆེར་སྐུ་ཡོན་སྒྲོན་འགོ་ཚུགས། རྒྱལ་དབང་མཆོག་སྐུ་ཆུང་དུས་ནས་སློབ་
གཉེར་ལ་ཐུགས་བརྩོན་ཆེ་བས། གཙོ་བོ་མདོ་སྔགས་གཞུང་ལུགས་རྒྱ་མཚོའི་
གསན་བསམ་ལ་གཅིག་ཏུ་འགྲུས་པར་མཛད་པའི་མཐུ་ལས་ལུང་རྟོགས་ཀྱི་སྐུ་
ཡོན་རྣམ་པར་རྒྱས། ས་གླང་ལོ་སྟེ་སྤྱི་ལོ་ ༡༨ ༢༩ལོར་འབྲས་སྤུངས་དགོན་དུ་
བཀའ་ཆོས་གསན་སྦྱོང་གནང་། དེ་ནས་སེ་ར་དགོན་པ་སོགས་སུ་ཆིབས་བསྒྱུར་
མཛད། ལྕགས་སྟག་ལོ་སྟེ་སྤྱི་ལོ་ ༡༨༣༠ལོར་དབུས་ཕྱོགས་རྫོང་གཞིས་ཁག་གི་
གཞུང་སྒེར་ཆོས་བཅས་ལ་ས་ཞིང་དང་། རྗེས་འབྲེལ་རྐང་འགྲོ་ལག་འདོན་གྱི་
ཁྲལ་རིགས་ཚང་མ་མོས་སྙོམས་ཞིབ་གཅོད་ཀྱིས་ས་གནས་སོ་སོའི་སྣེ་སྡོད་དང༌།
གཙོ་དྲག རྒན་པོ། ས་བདག་གཞིས་བྱེས་འཁུར་མཉམ་ལེན་ཐོག་ནས་ས་རབ་
འབྲིང་མཐའ་གསུམ་ལ་བསྐོར་ཏེ་སྒེར་ཆོས་འདོན་པ་དང༌། གཞུང་རྒྱུགས་རྐང་
དུ་བརྩིས་པའི་ རྩིས་ ཁང་ ཕུན་ཚོགས་ བཀོད་ པའི་ རྩ་འཛིན་ལྕགས་ སྟག་ ཞིབ་
གཞུང་ཞེས་པའི་དེབ་གཞི་གཏན་འབེབས་གསར་བསྒྲིགས་བྱས། ཤིང་རྟ་ལོ་སྟེ་
སྤྱི་ལོ་ ༡༨༣༤ ལོར་པཎ་ཆེན་རིན་པོ་ཆེས་རྒྱལ་དབང་མཆོག་ལ་བསྙེན་རྫོགས་ཀྱི་
བསླབ་སྡོམ་ཡང་དག་པར་འབུལ་བཞེས་ལེགས་པར་བསྐྱངས། ལོ་དེར་རྒྱལ་
དབང་མཆོག་ནས་ཁལ་ཁ་རྗེ་བཙུན་དམ་པ་དང་། ཐོར་རྒོད་རྒྱལ་པོ་རྣམས་ལ་
314



གཟིམ་ཆུང་དུ་དམིགས་བསལ་མཇལ་ཁ་དང༌། ཆོས་འབྲེལ་གནང་བ་མ་ཟད།
ཐོར་རྒོད་རྒྱལ་པོའི་ཞུ་མོས་ལྟར། ཐོར་རྒོད་ཡུལ་དུ་དུས་འཁོར་སྒྲུབ་མཆོད་
གསར་འཛུགས་བྱེད་པར་གྲྭ་ཚང་གྲྭ་རིགས་ཆེད་རྫོང་མཛད། མཐར་དགུང་
གྲངས་ཉེར་གཉིས་ལ་ཕེབས་པ་མེ་བྱ་ལོ་སྟེ་སྤྱི་ལོ་ ༡༨༢༧ལོར་གཟིམ་ཆུང་ཕུན་
ཚོགས་འདོད་འཁྱིལ་དུ་སྐུ་གཤེགས་སོ། །
དགུ། རྒྱལ་དབང་སྐུ་འཕྲེང་བཅུ་གཅིག་པ་མཁས་གྲུབ་རྒྱ་མཚོའི་
མཛད་རྣམ་སྐོར་མདོ་ཙམ་བཤད་པ།
ཏཱ་ལའི་བླ་མ་སྐུ་འཕྲེང་བཅུ་གཅིག་པ་ནི། ཡབ་ཚེ་དབང་དོན་གྲུབ་དང་
ཡུམ་གཡུང་དྲུང་བུ་ཁྲིད་གཉིས་སུ་བོད་རབ་བྱུང་བཅུ་བཞི་པའི་ས་ཁྱི་ལོ་སྟེ་སྤྱི་ལོ་
༡༨༣༨ལོའི་ཟླ་བ་དགུ་པའི་ཚེས་གཅིག་ཉིན་མདོ་ཁམས་མི་ཉག་མགར་ཐར་
དགོན་པའི་ཉེ་འདབས་སུ་སྐུ་བལྟམས། ལྕགས་གླང་ལོ་སྟེ་སྤྱི་ལོ་ ༡༨ ༩ ༡ལོར་
བོད་ལྗོངས་ སུ་ གདན་ཞུས་ ཐོག ལོ་དེའི་ཟླ་བ་ལྔ་པར་པཎ་ཆེན་རིན་པོ་ཆེ་
གཙོས་སེར་སྐྱ་དཔོན་རིགས་ཡོངས་ཀྱི་དབུས་སུ་གདམ་པར་སྒུག་མཁན་བྱིས་པ་
གསུམ་པོར་གསེར་བུམ་དཀྲུག་པས་མགར་ཐར་སྲས་པོ་དེ་ལ་བབ་ ཅིང་ རྒྱལ་
དབང་སྐུ་འཕྲེང་བཅུ་པའི་ཡང་སྲིད་དུ་ངོས་འཛིན་ཞུས། ཟླ་བ་དྲུག་པའི་ཚེས་
ལྔ་ཉིན་ཀུན་གཟིགས་པཎ་ཆེན་བློ་བཟང་བསྟན་པའི་ཉི་མས་དབུ་སྐྲ་གཙུག་ཕུད་
བཞེས་ཏེ་མཚན་ངག་དབང་བསྐལ་བཟང་བསྟན་པའི་སྒྲོན་མེ་མཁས་གྲུབ་རྒྱ་
མཚོ་ཞེས་གསོལ། ལོ་དེར་ལ་དྭགས་དང་སིང་པ་བསྒྲིལ་བའི་དམག་དཔུང་ཁྱོན་
ཆེས་མངའ་རིས་སྐོར་གསུམ་ལ་བཙན་འཛུལ་བྱས། དེའི་ཕྱི་ལོའི་བོད་ཟླ་བཞི་
པའི་ཚེས་བཅོ་ལྔ་ཉིན་ཕོ་བྲང་པོ་ཏ་ལའི་གསེར་ཁྲིར་ཞབས་སོར་འཁོད། ཁོང་
315



དགུང་ལོ་བརྒྱད་པ་ཤིང་སྤྲུལ་ལོ་སྟེ་སྤྱི་ལོ་ ༡༨༩ ༥ལོར་རྭ་སྒྲེང་རིན་པོ་ཆེས་བོད་
ཀྱི་སྲིད་དབང་བསྐྱངས། དགུང་ལོ་དགུ་པའི་ཐོག་པཎ་ཆེན་རིན་པོ་ཆེས་མཁན་
པོ་མཛད་དེ་ལྷ་ལྡན་ཇོ་བོའི་སྐུ་མདུན་དུ་རབ་བྱུང་གི་བསླབ་སྡོམ་བཞེས། ལོ་
དེར་རྒྱལ་རྩེ་དང༌། པ་སྣམ་ ཁུལ་ ས་ མི་ ཞིབ་ གཅོད་བསྐོ་ བསྩལ་ གྱིས་ གཞུང་
རྒྱུགས་ཁྲལ་ཚོ་མ་ཟིན་པའི་ཉམ་ཐག་དངོས་འབྲེལ་རྣམས་སྒེར་ཆོས་ཁག་ལ་གླང་
སྐེ་བེལ་འདོགས་ལྟ་བུར་རྩིས་སྤྲོད་དང༌། ས་ཆིང་རྒྱ་ཆེ་བར་མ་དོར་འཕྲོལ་
འཁྱིལ་བསད་པ་རྣམས་ལ་རྐང་གཞུང་གསར་བཀོད་ཐོག མེ་ལུག་ཞིབ་གཞུང་
ཞེས་རྩིས་ཁང་ལས་ཁུངས་ཀྱི་རྩ་འཛིན་མ་དེབ་གཏན་ལ་ཕབ། ས་སྤྲེལ་ལོ་སྟེ་སྤྱི་
ལོ་ ༡༨༩༨ ལོར་ནོར་གླིང་བསྐལ་བཟང་ཕོ་བྲང་གི་དབུ་གཡབ་གཟིམ་ཆུང་ཆབ་
ཞུགས་རྗེས་ འབྲེལ་ ཆོས་ རའི་ནང་ གར་ པ་རྣམས་ནས་ གར་ རོལ་ རྩེད་འཇོའི་
གཟིགས་མོ་འཁྲབ་སྟོན་བྱས་པ་འདི་ནི་ནོར་གླིང་དུ་ཞོ་སྟོན་གཟིགས་མོའི་སྲོལ་
གཏོད་པ་ཡིན། དེ་ནས་བཟུང་ཇེ་རྒྱས་སུ་ཕྱིན་ཏེ་ལོ་ལྟར་ཞོ་སྟོན་ཞེས་ཟློས་གར་
ལྷ་མོ་བ་རྣམས་དང༌། སྐབས་རེ་རྨེ་རུ་གྲྭ་ཚང་གི་དགེ་འདུན་པ་རྣམས་ནས་སྤོས་
སངས་སྐབས་ནོར་གླིང་ཕོ་བྲང་དུ་སངས་རྒྱས་དང༌། བྱང་ཆུབ་སེམས་དཔའི་
རྣམ་པར་ཐར་པ་འཁྲབ་སྟོན་བྱེད་པ་སོགས་སྲོལ་འཛུགས་གནང་། དེ་ནས་ཁོང་
ཉིད་གདན་ས་གསུམ་ལ་གསན་བསམ་དབུ་འཛུགས་ཀྱི་གྲྭ་སྐོར་དང༌། དད་ལྡན་
སེར་སྐྱ་ཁྲི་སྟོང་ལ་མཇལ་ཁ་དང་བཀའ་ཆོས་གནང་ཞིང་ལྷོ་ཁུལ་སོགས་ལ་གནས་
གཟིགས་ཏུ་ཕེབས། དགུང་ལོ་བཅོ་བརྒྱད་པའི་ཤིང་ཡོས་ཏེ་སྤྱི་ལོ་ ༡༨༥༥ལོའི་
ཟླ་བ་དང་པོའི་ཚེས་བཅུ་གསུམ་ཉིན་མན་ཇུ་གོང་མའི་བཀའ་ལྟར་རྒྱལ་དབང་ངོ་
མས་བོད་ཀྱི་ཆོས་སྲིད་གཉིས་ཀྱི་དབང་ཆ་བཞེས་ཀྱང་ལོ་མཇུག་ཏུ་ཕོ་བྲང་པོ་ཏ་
ལར་གློ་བུར་དུ་སྐུ་མྱ་ངན་ལས་འདས། དེའི་ཕྱི་ཉིན་ནས་རྭ་སྒྲེང་རིན་པོ་ཆེས་
སླར་ཡང་བོད་ཀྱི་སྲིད་དབང་བཟུང་ངོ༌། །
316



བཅུ། རྒྱལ་དབང་སྐུ་འཕྲེང་བཅུ་གཉིས་པ་འཕྲིན་ལས་རྒྱ་མཚོའི་
མཛད་རྣམ་སྐོར་མདོ་ཙམ་བཤད་པ། །
ཏཱ་ལའི་བླ་མ་སྐུ་འཕྲེང་བཅུ་གཉིས་པ་ནི། ཡབ་ཕུན་ཚོགས་ཚེ་རིང་དང་
ཡུམ་ཚེ་རིང་གཡུ་སྒྲོན་གཉིས་ཀྱི་སྲས་སུ་བོད་རབ་བྱུང་བཅུ་བཞི་པའི་མེ་འབྲུག་
ལོ་སྟེ་སྤྱི་ལོ་ ༡༨༥༦ལོར་བོད་ལྷོ་ཁའི་འོལ་དགའ་རྫོང་དུ་སྐུ་བལྟམས། མེ་སྦྲུལ་
ལོ་སྟེ་སྤྱི་ལོ་ ༡༨༥༧ལོར་ཆུང་སྲིད་རིན་པོ་ཆེ་དང་བཅས་ཏཱ་ལའི་ཡང་སྲིད་འོས་
པ་གསུམ་ལྷ་སར་གདན་དྲངས། དེའི་ཕྱི་ལོའི་ཟླ་དང་པོའི་ཚེས་བཅུ་གསུམ་ཉིན་
ཡོངས་འཛིན་ཕུར་ལྕོག་སྤྲུལ་སྐུ་དང་བོད་སྡོད་ཨམ་བན་སོགས་དཔོན་རིགས་བླ་
སྤྲུལ་ལྷན་རྒྱས་ཀྱི་དབུས་འོས་ སྤྲུལ་ གསུམ་ པོ་ གསེར་བུམ་དཀྲུགས་ པས་ འོལ་
དགའི་བྱིས་པ་དེ་ཡང་སྲིད་དུ་བབ། དེར་པཎ་ཆེན་སྐུ་འཕྲེང་བརྒྱད་པ་དགུང་
ལོ་བཞི་ལས་མ་སོན་པས་སྲིད་སྐྱོང་རྭ་སྒྲེང་རིན་པོ་ཆེས་ཏཱ་ལའི་ཡང་སྲིད་ཀྱི་
གཙུག་ཕུད་ བཞེས་ ཏེ་ མཚན་ ངག་ དབང༌ བློ་ བཟང་ བསྟན་ པའི་ རྒྱལ་ མཚན་
འཕྲིན་ལས་རྒྱ་མཚོ་ཞེས་གསོལ། དེ་ནས་ཏཱ་ལའི་ཡང་སྲིད་གནས་སྐབས་ནོར་
གླིང་བསྐལ་བཟང་ཕོ་བྲང་དུ་གདན་འདྲེན་ཞུས་ཏེ་ཁྲི་འདོན་མཛད་སྒོ་ལེགས་
པར་བྱས། ལྕགས་སྤྲེལ་ལོ་སྟེ་སྤྱི་ལོ་ ༡༨༦༠ལོའི་ཟླ་བདུན་པའི་ཚེས་གསུམ་ཉིན་
མཆོག་སྤྲུལ་ཏཱ་ལའི་བླ་མ་ཕོ་བྲང་པོ་ཏ་ལའི་གསེར་ཁྲིར་མངའ་གསོལ། ཆུ་ཁྱི་ལོ་
སྟེ་སྤྱི་ལོ་ ༡༨༦༢ ལོར་ རྒྱལ་ དབང་ མཆོག་ བོད་ཀྱི་ཆོས་ སྲིད་ གཉིས་ཀྱི་འགན་
བཞེས་གནང་དགོས་བྱུང་རུང་སྐུ་ན་ཕྲ་བས་ཕྱག་རོགས་སུ་བཀའ་ཟུར་བཤད་སྒྲ་
དབང་ཕྱུག་ཀྱིས་སྲིད་སྐྱོང་མཛད། ཤིང་བྱི་ལོ་སྟེ་སྤྱི་ལོ་༡༨༦༩ལོའི་ཟླ་བཞི་པའི་
ཚེས་བཅུ་གསུམ་ཉིན་ ལྷ་ལྡན་གཙུག་ལག་ཁང་གི་ཇོ་བོའི་སྐུ་མདུན་དུ་ཡོངས་
འཛིན་ཁྲི་ཟུར་བློ་བཟང་མཁྱེན་རབ་དབང་ཕྱུག་གི་དྲུང་ལས་རབ་བྱུང་གི་སྡོམ་པ་
317



བཞེས། རབ་བྱུང་བཅུ་བཞི་པའི་མེ་སྟག་ལོ་སྟེ་སྤྱི་ལོ་ ༡༨༦༦ལོར་ ཉག་སྐེད་
མགོན་པོ་རྣམ་རྒྱལ་གྱི་དམག་དཔུང་ཕམ་པར་བྱས་ཞེས་པ་ནི་ཁམས་ཀྱི་ཉག་རོང་
ས་ཆར་ལངས་པའི་ཚོ་བའི་བར་ཀྱི་རྩོད་གཞི་དེ་རྗེས་སུ་དམག་འཁྲུག་ཏུ་གྱུར་
པས་བོད་ལྗོངས་ཀྱང་དེའི་ནང་དུ་ཚུད་ནས་བོད་དམག་གིས་ཉག་རོང་ས་ཆ་
བླངས་ཏེ་བདེ་འཇགས་ཙམ་བྱུང་རུང་། བོད་ལྗོངས་ས་མཚམས་སུ་དབྱིན་ཇི་
བཙན་རྒྱལ་རིང་ལུགས་པའི་བར་དུ་ཟིང་འཁྲུག་བྱེད་མགོ་བརྩམས། ས་འབྲུག་
ལོ་སྟེ་སྤྱི་ལོ་ ༡༨༦༨ ལོར་གོང་ས་སྐྱབས་མགོན་རྒྱལ་བ་རིན་པོ་ཆེ་ཆོ་འཕྲུལ་སྨོན་
ལམ་ཆེན་མོར་ ཚོགས་ ཕེབས་ གནང་ བའི་འགོ་ཚུགས། ལྕགས་ རྟ་ལོར་ རྒྱལ་
དབང་མཆོག་གདན་ས་སེ་འབྲས་སོགས་ལ་སྔར་ལམ་གྲྭ་བསྐོར་དམ་བཞེས་སུ་
ཆིབས་བསྒྱུར་མཛད་རྗེས་རྩེ་ཕོ་བྲང་དུ་ཕྱིར་ཕེབས་གནང་། རབ་བྱུང་བཅོ་ལྔ་
པའི་ཆུ་སྤྲེལ་ལོ་སྟེ་སྤྱི་ལོ་ ༡༨༧༢ ལོར་སྲིད་སྐྱོང་སྐུ་གཤེགས་པས། དེའི་ཕྱི་ལོར་
ཟླ་བ་གཉིས་པའི་ནང་གོང་མས་བཀའ་བཞིན་ཏཱ་ལའི་བླ་མ་མཆོག་ནས་བོད་ཀྱི་
ཆོས་སྲིད་གཉིས་ཀྱི་འགན་དངོས་སུ་བཞེས་ཏེ་སྔར་སྲོལ་ལྟར་སེ་འབྲས་དགའ་
གསུམ་དང་ལྷ་མོ་བླ་མཚོ་དང༌། ཆོས་འཁོར་རྒྱལ་བཅས་ལ་གནས་གཟིགས་སུ་
ཕེབས་པ་མ་ཟད། ལྷོ་ཁའི་བསམ་ཡས་དགོན་སོགས་སུ་ཆོས་གསུངས་ནས་ཕྱིར་
ཕེབས། རྒྱལ་དབང་དགུང་ལོ་ཉི་ཤུ་པའི་ཐོག་རབ་བྱུང་བཅོ་ལྔ་པའི་ཤིང་ཕག་
ལོ་སྟེ་སྤྱི་ལོ་ ༡༨༧༥ལོར་ གློ་བུར་དུ་སྐུ་གཤེགས་པས་ཁོང་གིས་སྐུ་ངོ་མས་སྲིད་
དོན་སྐྱོང་བའི་དུས་ཚོད་ཀྱང་ལོ་གཅིག་ཙམ་ལས་ཕྱིན་མེད་དོ། ། གཞན་ཏཱ་ལའི་
སྐུ་འཕྲེང་དགུ་པ་ནས་བཅུ་གཉིས་བར་གྱི་རིམ་བྱོན་དག་གཞོན་ནུའི་སྐབས་སྐུ་
གཤེགས་པ་མ་ཟད། གློ་བུར་དུ་སྐུ་གཤེགས་པར་མི་རྣམས་ཀྱིས་ཏཱ་ལའི་བླ་མ་
དག་ལྐོག་ཏུ་བཀྲོངས་པ་གང་ཡིན་ཐེ་ཚོམ་གྱི་གནས་སུ་གྱུར་ཡང་རྩད་གཅོད་མ་
ཐུབ་པའི་སྐོར་དུ་ཡ་ཧན་ཀྲང་གིས་བརྩམས་པའི་ཏཱ་ལའི་བླ་མའི་རྣམ་ཐར་ནང་
318



དུ། དོན་དམ་དུ་ཏཱ་ལའི་བླ་མ་ལྐོག་གསོད་བྱེད་མཁན་ནི་བོད་ལྗོངས་ཀྱི་ཞིང་
བྲན་བདག་པོ་ཆེན་པོ་སེར་སྐྱ་དག་རེད། གོང་གསལ་ཏཱ་ལའི་བླ་མ་སྐུ་འཕྲེང་དེ་
དག་ཞིང་བྲན་གྱི་བདག་པོ་སེར་སྐྱ་དེ་དག་གིས་ཁེ་དབང་འཕྲོག་རེས་བྱེད་སྐབས་
ཀྱི་བློས་བཏང་དངོས་པོ་ཞིག་ཏུ་གྱུར་པ་རེད། ཆིང་རྒྱལ་རབས་ཀྱི་སྲིད་གཞུང་
གིས་ཏཱ་ལའི་བླ་མ་དེ་རྣམས་སྐུ་གཤེགས་སྟངས་དེར་དོགས་པ་ཟ་དགོས་པ་འདུག་
བསམ་གྱི་ཡོད་ སྟབས་ཏཱ་ལའི་བླ་མ་གློ་བུར་གཤེགས་པར་རིམ་བཞིན་དུ་བོད་
བཞུགས་ཨམ་བན་གྱིས་ཏཱ་ལའི་བླ་མའི་སྐུ་གདུང་སྤོས་མི་ཆོག་པ་དང་། ཏཱ་ལའི་
བླ་མའི་གཟིམ་ཆུང་ནང་གི་སྐུ་ཆས་གང་དང་གང་ཞིག་ཀྱང་སྤོས་མི་ཆོག་པའི་
བཀའ་ཕབ་པར་མ་ཟད། ཏཱ་ལའི་བླ་མའི་སྐུ་འཁོར་དཔོན་རིགས་འཛིན་བཟུང་
བྱས་ནས་བོད་བཞུགས་ཨམ་བན་གྱིས་སྐུ་གདུང་ལ་ཞིབ་འཇུག་ བྱས་ཏེ་ལས་
འགན་རྩད་གཅོད་ཀྱི་ཡོད་པ་རེད། འོན་ཀྱང་དེ་ལྟར་བྱས་མཐར་བོད་བཞུགས་
ཨམ་བན་གྱིས་གོ་སྐབས་དེ་དང་བསྟུན་ནས་དངུལ་འབོར་ཆེན་ཞིག་ཧམ་ཟ་བྱས་
པ་ལས། ཉེས་ གཞི་དེ་ རྩེད་མ་ཆོད་པར་ རང་དགར་བཞག་པ་རེད། དེར་
བརྟེན་ཏཱ་ལའི་བླ་མ་ལྐོག་དཀྲུང་བྱེད་མཁན་ལག་དམར་དེ་དག་གིས་དེ་བས་ཧམ་
ཤེད་ཆེ་རུ་གཏོང་ཕོད་ཀྱི་ཡོད་པ་རེད་ཅེས་གསུངས་པ་ལྟར་རོ། །
བཅུ་གཅིག རྒྱལ་དབང་སྐུ་འཕྲེང་བཅུ་གསུམ་པ་
ཐུབ་བསྟན་རྒྱ་མཚོའི་མཛད་རྣམ་
སྐོར་མདོ་ཙམ་བཤད་པ།
ཏཱ་ལའི་བླ་མ་སྐུ་འཕྲེང་བཅུ་གསུམ་པ་ཁོང་ནི་སྐུ་འཕྲེང་རིམ་བྱོན་དག་ལས་
ཆོས་དང་ཆབ་སྲིད་རིག་གནས་གང་ཅིའི་ཐད་ལ་གཞན་གྱི་འགྲན་ཟླ་མ་མཆིས་
319



པའི་མཁྱེན་དཔྱོད་དང་དགོངས་པ་ཟབ་ལ་དཀྱིལ་ཆེ་བ། དུས་བབས་ཀྱི་འགྱུར་
ལྡོག་ལ་ཚོད་དཔག་གནང་མཁས་པ། བཙན་ཤུགས་ཆེ་བའི་ཕྱི་ནང་གི་དགྲ་བོ་
དང༌། བཟློག་ཐབས་བྲལ་བའི་དཀའ་ངལ་གང་ལའང་དཔའ་མི་ཞུམ་པའི་མཐུ་
སྟོབས་ལྡན་པའི་སྒོ་ནས་རྒྱལ་ཁ་ལེན་ཕོད་པར་མཛད་མཁས་པ་ཞིག་ཡིན་ཞིང་།
ཁོང་ནི་ཡབ་ཀུན་དགའ་རིན་ཆེན་དང་ཡུམ་བློ་བཟང་སྒྲོལ་མ་གཉིས་ཀྱི་སྲས་སུ་
བོད་རབ་བྱུང་བཅོ་ལྔ་པའི་མེ་བྱི་ལོ་སྟེ་སྤྱི་ལོ་ ༡༨༧༦ལོར་དྭགས་པོ་གླང་མདུན་
ཞེས་པའི་ཡུལ་དུ་ངོ་མཚར་བའི་ལྟས་དུ་མའི་སྒོ་ནས་སྐུ་འཁྲུངས། ཐོག་མའི་
མཚན་དུ་བློ་བཟང་ཐབས་མཁས་རྒྱ་མཚོ་ཞེས་གསོལ། སྐབས་དེར་ཏཱ་ལའི་སྐུ་
འཕྲེང་བཅུ་གཉིས་པ་སྐུ་གཤེགས་ནས་ལོ་གཅིག་ལྷག་ཙམ་སོང་སྟབས་ཡང་སྲིད་
རིན་པོ་ཆེ་བརྩད་འཚོལ་ངོས་འཛིན་བྱེད་སྒོ་སྤེལ་བར་སྔར་སྲོལ་དུ་ལྷ་བླ་མའི་
ལུང་རྟགས་ལྟར་འཚོལ་དགོས་པས། ཐོག་མའི་ཀུན་གཟིགས་པཎ་ཆེན་བསྟན་
པའི་དབང་ཕྱུག་ལ་ཐུགས་དམ་ཞུས་པ་ཡང་སྲིད་རིན་པོ་ཆེ་སྐུ་བལྟམས་ཟིན་པ་
མ་ཟད། དེ་ལྷ་སའི་ཤར་ལྷོའི་མཚམས་སུ་ཡོད་ཅེས་གསུངས། དེ་ནས་གནས་
ཆུང་རྡོ་རྗེ་དྲག་ལྡན་སོགས་ཆོས་སྐྱོང་ཁག་སྤྱན་འདྲེན་ལུང་ཞུས་སྐབས་ཀྱང་སྲིད་
རིན་པོའི་ཆེ་བོད་ཤར་ལྷོའི་མཚམས་སུ་སྐུ་བལྟམས་ཟིན་པའི་བཀའ་ལུང་གསལ་
པོར་གནང་ བར་ བརྟེན་ རྒྱལ་ཚབ་ རྟ་ཚག་དང་ བཀའ་ ཤག་གི་བཀའ་ བཞིན་
དཔོན་རིགས་དང་གདན་ས་གསུམ་གྱི་བླ་མ་ལས་སྣེ་མང་པོ་ཁག་བགོས་ཏེ་ཡང་
སྲིད་འཚོལ་ བར་འགྲོ་ སྐབས་ཆོས་འཁོར་རྒྱལ་ གཉེར་ སྡོད་ ཀྱི་ དྭགས་པོ་གླང་
མདུན་དུ་ཁྱེའུ་ངོ་ མཚར་ ཅན་ཞིག་སྐུ་བལྟམས་ཚུལ་སྐོར་སྙན་ སྒྲོན་ཞུས་པས།
བོད་ས་གནས་སྲིད་གཞུང་གིས་རྒྱུད་སྟོད་མཁན་ཟུར་བློ་བཟང་དར་རྒྱས་ཆོས་གྲྭ་
དང་བཅས་པ་ས་གནས་ཐོག་ཏུ་རྟོག་ཞིབ་གནང་བར་ཕེབས་སྐབས་མཚོ་མཇལ་
དང་རྨི་ལྟས་ བྱུང་ རིགས་ གཅིག་ མཐུན་ བྱུང་ ལུགས་ དང་ མཐོང་ ཐོས་ དོགས་
320



གསུམ་ཧེ་བག་ཏིལ་འབྲུ་ཙམ་མེད་པར་སྲིད་གཞུང་ལ་སྙན་ཞུ་ཕུལ་འབྱོར་བྱུང་
འཕྲལ་སྐུ་བཅར་མཁན་ཆེན་བྱང་ཆུབ་རྣམ་གྲོལ་དང་བཀའ་དྲུང་ལྷ་དབང་ནོར་
བུ་སྐུ་འཁོར་དང་བཅས་གཏོང་གནང་མཛད་ནས་སླར་ཡང་རྟོག་ཞིབ་ཟབ་ནན་
མཛད་ཐོག་ལྷ་ས་ཕྱིར་ལོག་རྗེས་ཁྱེའུ་དེ་ཉིད་གཞན་ལས་ཁྱད་དུ་འཕགས་པའི་ངོ་
མཚར་བསམ་གྱིས་མི་ཁྱབ་པ་ཞིག་ཡིན་ཚུལ་རྣམས་ཞིབ་གསལ་རིམ་བཞིན་སྙན་
སེང་སྒྲོན་པས་གླང་མདུན་དུ་བལྟམས་པའི་ཆུང་སྲིད་འདི་ནི་ཏཱ་ལའི་བླ་མའི་ཡང་
སྲིད་འཁྲུལ་མེད་ཡིན་པ་ཐ་གྲུ་ཀུན་ཏུ་གྲགས་ཆེ་བས་འགལ་རྐྱེན་མི་ཡོང་བའི་
སླད་དུ་ཐོག་མའི་ངོས་འཛིན་གྱི་གོ་བསྒྲིག་མཛད་ཅིང་། པཎ་ཆེན་རྒྱལ་ཚབ་
སོགས་སེར་སྐྱ་དཔོན་རིགས་ཡོངས་བཅས་བློ་རྩེ་གཅིག་མཐུན་གྱིས་ཆུང་སྲིད་
འདི་ཉིད་བསྲེགས་བཅད་བརྡར་གསུམ་བྱས་ཏེ་འཁྲུལ་པའི་དྲི་མ་དང་བྲལ་བ་
ཡིན་པས་མགྲིན་དབྱངས་གཅིག་གྱུར་གྱིས་བོད་བཞུགས་ཨམ་བན་བརྒྱུད་ནས་
མན་ཇུའི་གོང་མ་རྒྱལ་པོ་ལ་སྔར་ལམ་བཞིན་གསེར་བུམ་བརྟག་དཔྱད་ཞུ་མ་
དགོས་པར་ཐག་གཅོད་ཆོག་པའི་སྙན་ཞུ་ཕུལ་བས་གོང་མའི་བཀའ་ཕྱིར་ཕེབས་
སུ། ཀུན་དགའ་རིན་ཆེན་གྱི་ཁྱེའུ་བློ་བཟང་ཐབས་མཁས་དེ་བཞིན་གསེར་བུམ་
བརྟག་དཔྱད་ཞུ་མ་དགོས་པར་དེ་འཕྲལ་ཏཱ་ལའི་བླ་མ་རིན་པོ་ཆེའི་མཆོག་སྤྲུལ་
དུ་ངོས་འཛིན་བྱས་འཐུས་ཡོང་འགྲོ་ཞེས་ཆོག་མཆན་ཐོབ་རྗེས། དེའི་ཕྱི་ལོར་
དྭགས་པོ་ནས་ཏཱ་ལའི་བླ་མའི་ཡང་སྲིད་ཡབ་ཡུམ་སྐུ་འཁོར་བཅས་ཟབ་རྒྱས་དུ་
མ་མཛད་དེ་ལྷ་སར་གདན་འདྲེན་ཞུས། དེ་ལོའི་ཟླ་བ་བཅུ་གཅིག་པའི་ཚེས་
བཅུ་བཞི་ཉིན་ལྷ་སའི་ཤར་ངོས་གུང་ཐང་དུ་ཕེབས་དུས་སྔར་སྲོལ་བཞིན་བོད་
སྡོད་ཨམ་བན་དང་ལས་རོགས་རྣམ་གཉིས་དེར་ངོ་བཅར་མཛད་ཅིང་གུས་པས་
མཇལ་དར་དང་གསེར་ཟངས་ལས་གྲུབ་པའི་སྐུ་བརྙན་སོགས་གནང་སྐྱེས་ གྱ་
ནོམ་པ་ཕུལ་བ་མ་ཟད། ད་དུང་རྟེན་འབྲེལ་མཛད་སྒོ་ཚུགས་ཏེ་ཐོག་མར་རྒྱལ་
321



ཚབ་རྟ་ཚག་ངག་དབང་དཔལ་ལྡན་ཡེ་ཤེས་མཆོག་གིས་བོད་སྲིད་གཞུང་སྐུ་ཚབ་
མཛད་དེ་མཇལ་དར་དང་། མཎྜལ། རིན་ཆེན་སྣ་ལྔ། དར་གོས་ཆེན་སོགས་
འབུལ་བ་ཇི་སྙེད་པ་ཕུལ། དེ་རྗེས་གདན་ས་ཆེན་པོ་བཀྲ་ཤིས་ལྷུན་པོའི་སྐུ་ཚབ་
མགྲོན་གཉེར་དང༌། དེ་བཞིན་ཧོ་ཐོ་ཐུ་ཁག་དང་། བཀའ་བློན། གུང་ཛ་སག
ཐའེ་ཇི། སེར་འབྲས་དགའ་གསུམ་གྱི་འཐུས་མི་རྣམས་ཀྱི་མཇལ་དར་ཕུལ། ས་
སྟག་ལོ་སྟེ་སྤྱི་ལོ་ ༡༨༧༨ ལོར་ཀུན་གཟིགས་པཎ་ཆེན་སྐུ་འཕྲེང་བརྒྱད་པ་བསྟན་
པའི་དབང་ཕྱུག་དང་། རྒྱལ་ཚབ་རྟ་ཚག་ཐུང་ ཞན་ཧུ་ཐོག་ཐུ་ངག་དབང་
དཔལ་ལྡན། ཡོངས་འཛིན་ཕུར་ལྕོག་བློ་བཟང་ཚུལ་ཁྲིམས་བྱམས་པ་རྒྱ་མཚོ་
སོགས་ཀྱང་གུང་ཐང་དུ་ཆིབས་བསྐྱོད་གནང་སྟེ་རྒྱལ་བའི་ཡང་སྲིད་དང་ཞལ་
འཛོམས་གནང་ཐོག་ཕན་ཚུན་མཇལ་དར་འབུལ་རེས་མཛད། དེ་རྗེས་ཏཱ་ལའི་
བླ་མ་མཆོག་གི་དབུ་སྐྲའི་གཙུག་ཕུད་མ་གཏོགས་དབུ་སྐྱེས་དང་དར་གོས་ཀྱི་ན་
བཟའ་རྣམས་དོར་ཏེ་རབ་བྱུང་གི་ཆ་ལུགས་མནབས་ཤིང་། གཟིམ་ཆུང་ཉི་འོད་
ཀྱི་རྟེན་གཙོ་བྱིན་ཅན་གྱི་མདུན་དུ་པཎ་ཆེན་རིན་པོ་ཆེ་མཆོག་གིས་ཆུང་སྲིད་
རིན་པོ་ཆེའི་དབུ་སྐྲའི་གཙུག་ཕུད་བཞེས་ཏེ་མཚན་ལ་རྗེ་བཙུན་ངག་དབང་བློ་
བཟང་ཐུབ་བསྟན་རྒྱ་མཚོ་འཇིགས་བྲལ་དབང་ཕྱུག་ཕྱོགས་ལས་རྣམ་པར་རྒྱལ་
བའི་སྡེ་དཔལ་བཟང་པོ་ཞེས་གསོལ། དགུང་ལོ་བཞི་པའི་ས་ཡོས་ལོ་སྟེ་སྤྱི་ལོ་
༡༨༧༩ལོར་ལྷ་ལྡན་དུ་ཕོ་བྲང་པོ་ཏ་ལའི་གསེར་ཁྲིར་མངའ་གསོལ། ཏཱ་ལའི་བླ་
མ་དགུང་ལོ་བདུན་ལ་ཕེབས་པ་ཆུ་རྟ་ལོ་སྟེ་སྤྱི་ལོ་ ༡༨༨ ༢ ལོར་པཎ་ཆེན་བསྟན་
པའི་དབང་ཕྱུག་སྙུང་གཞི་བཞེས་སྟབས་རྒྱལ་ཚབ་རྟ་ཚག་རིན་པོ་ཆེའི་དྲུང་ནས་
དགེ་ཚུལ་གྱི་སྡོམ་པ་བཞེས། ལོ་དེར་པཎ་ཆེན་རིན་པོ་ཆེ་དགོངས་པ་རྫོགས་
ཤིང་། ཏཱ་ལའི་བླ་མ་དགུང་ལོ་བཅུ་གཅིག་པ་མེ་ཁྱི་ལོ་སྟེ་སྤྱི་ལོ་༡༨༨༦ལོར་རྒྱལ་
ཚབ་རྟ་ཚག་རིན་པོ་ཆེ་སྐུ་གཤེགས། གོང་ས་ཏཱ་ལའི་བླ་མ་སྐུ་ནར་མ་སོན་ཅིང་།
322



ཐུགས་གཉེར་གསན་བསམ་མཛད་དགོས་པ་དང་བཅས་རེ་ཞིག་དེ་མོ་ཧོ་ཐོག་ཐོ་
ཐུ་སླར་ཡང་བོད་ཀྱི་སྲིད་ཁྲིར་འཁོད། དེ་ནས་ཏཱ་ལའི་བླ་མ་མཆོག་ནས་ཡོངས་
འཛིན་རྣམ་གཉིས་སོགས་སྐྱེས་ཆེན་དམ་པ་དུ་མར་བསྟེན་ནས་མདོ་སྔགས་ཀྱི་
གཞུང་ལུགས་ཐམས་ཅད་ལ་གསན་སྦྱོང་མཐར་ཕྱིན་པ་གནང༌། དགུང་ལོ་ཉི་ཤུ་
པའི་ཤིང་ལུག་ལོ་སྟེ་སྤྱི་ལོ་ ༡༨༩༥ལོར་ལྷ་ལྡན་གཙུག་ལག་ཁང་གི་ཇོ་བོ་མདུན་
དུ་ཡོངས་འཛིན་ ཕུར་ ལྕོག་བྱམས་ པ་ རྒྱ་ མཚོས་ མཁན་ སློབ་ སྦྲགས་ མ་ དང༌།
ཡོངས་འཛིན་གླིང་སྤྲུལ་བློ་བཟང་ལུང་རྟོགས་འཕྲིན་ལས་ཀྱིས་གསང་སྟོན་པ།
སྒྲུབ་ཁང་སྤྲུལ་སྐུས་དུས་བསྒོ་པ་བཅས་མཛད་དེ་རབ་བྱུང་བསྙེན་རྫོགས་ཞུས།
ལོ་དེར་བོད་འབངས་དཔོན་རིགས་སེར་སྐྱ་ཡོངས་ཀྱིས་རེ་འདུན་ཞུས་པ་ལྟར་ཏཱ་
ལའི་བླ་མ་ཐུབ་བསྟན་རྒྱ་མཚོས་བོད་ཀྱི་ཆོས་དང་ཆབ་སྲིད་གཉིས་ཀྱི་ཐུགས་
འགན་ཡོངས་རྫོགས་བཞེས། དགུང་ལོ་ཉེར་བཞི་ལ་ཕེབས་པ་ས་ཕག་ལོ་སྟེ་སྤྱི་
ལོ་༡༨༩༩ལོར་དགེ་བཤེས་ལྷ་རམས་གྲྭ་སྐོར་མཚན་བཞེས་གནང་ཞིང་། དགེ་
ལུགས། རྙིང་མ་བཅས་ཀྱི་ཆོས་སྐོར་རྒྱ་ཆེར་གསན། རྒྱལ་དབང་འདི་ཉིད་སྐུ་
ན་ཕྲ་ཡང་སྲིད་དོན་གྱི་བྱ་གཞག་ཆེ་ཆུང་གང་ཅིར་གཞན་དྲིང་མི་འཇོག་པའི་སྒོ་
ནས་བཀོད་འདོམས་ཀྱིས་ཁྱད་པར་མཛད་ཅིང་། མངོན་ཆུང་ཐབས་མཁས་ཀྱི་
ཐོག་ནས་མཆོག་དམན་བར་གསུམ་གྱི་བདེ་སྡུག་དང་། བོད་ལྗོངས་ཕྱི་ནང་གི་
གནས་ཚུལ་ལེགས་ཉེས་ཐམས་ཅད་གང་ཅི་རྟོག་ཞིབ་བྱེད་མཁན་ཐུགས་བློས་
འཁེལ་བ་སྐབས་དང་བསྟུན་ཏེ་གཏོང་གནང་མཛད་པས་དབུ་སྐོར་གཡོ་ཞུས་ཀྱི་
དབང་དུ་མི་འགྲོ་བ་དང་། ཞི་དྲག་གི་ལས་དོན་ཆེ་ཆུང་གང་ལའང་ནུས་པ་ཡོད་
པའི་ཤེས་ལྡན་མི་སྣར་གདེང་འཇོག་དང་སྐུལ་སྤྱོད་མཛད་མཁས་པ་ཞིག་ཡོད་
པས། རྒྱལ་ཚབ་དེ་མོ་ངག་དབང་བློ་བཟང་འཕྲིན་ལས་རབ་རྒྱས་དང་། ཚ་བོ་
ནོར་བུ་ཚེ་རིང་། དོན་ལྡན་སོགས་ཀྱི་ཆབ་སྲིད་དབང་ཆ་ཡོངས་རྫོགས་གཟུང་
323



རྒྱུའི་རེ་བས། ཏཱ་ལའི་བླ་མའི་དགུང་སྙིང་མཚན་གསལ་བཀོད་པའི་ལིངྒ་བཅས་
པ་དང་། གནོན་གཏད་ཀྱི་རྫས་སྦྱོར་མང་པོ་ལྷ་སའི་ཕྱོགས་བཞི་ལ་སྦས་ནས་
ནད་མུག་མཚོན་གསུམ་སོགས་བཀྲ་མི་ཤིས་པའི་ལྟས་ངན་འབྱུང་བའི་ཆེད་དུ་
དཔལ་རི་སྤྲུལ་སྐུ་དང་ཉག་སྤྲུལ་སོགས་ལ་མངོན་སྤྱོད་ཀྱི་ཆོ་ག་མང་པོ་བསྒྲུབ་ཏུ་
བཅུག་པ་དང༌། སྦྱོར་ངན་ གྱིས་ཏཱ་ལའི་བླ་མ་ བཀྲོངས་རྩིས་ བྱས་ པ་ མཐིལ་
བརྟོལ་བྱུང་བས། དེ་དག་ལ་ཁྲིམས་ཆད་འོས་འཚམ་བཅད། དེ་བཞིན་ཏཱ་ལའི་
བླ་མ་འདི་ཉིད་ཀྱིས་སྲིད་སྐྱོང་གནང་བའི་དུས་སྐབས་དེ་ནི། རང་རྒྱལ་ནང་
ཁུལ་དང་འཛམ་གླིང་ཐོག་གནས་ཚུལ་རྙོག་འཛིངས་ཆེ་ཞིང་ལྷག་པར་མན་ཇུ་
སྲིད་གཞུང་གིས་ཕྱི་ནས་ཡོང་བའི་དགྲ་བོའི་བཙན་འཛུལ་གྱི་མདུན་གཉོད་ཆུང་
ནུས་མེད་ཀྱི་རྣམ་འགྱུར་བསྟན་པ་དང་། ནང་ཁུལ་དུ་མི་རིགས་གྲངས་ཉུང་
དང༌། དེའི་ནང་ནས་བོད་ཀྱི་ལས་དོན་སྐོར་ལ་རྒྱལ་གཅེས་ལྷག་བསམ་ཅན་གྱི་
དཔོན་རིགས་དང་རྒྱ་ཆེའི་མང་ཚོགས་བཅས་ཀྱི་དྲང་བདེན་བྱ་སྤྱོད་ལ་རྒྱབ་སྐྱོར་
བྱེད་རྒྱུ་ལྟ་ བཞོག བསམ་ ངན་ ཁོག་བཅངས་ཀྱི་ སྒོ་ ནས་ འགོག་ གནོད་བྱ་
ཐབས་བཟུང་ཡོད་པ་དང་། གོ་སྐབས་དེ་དང་བསྟུན་ནས་ཤིང་འབྲུག་ལོ་སྟེ་སྤྱི་
ལོ་༡༩༠༩ ལོའི་བོད་ཟླ་དྲུག་པའི་ཚེས་བཅུ་གཉིས་ཉིན་དབྱིན་ཇི་བཙན་རྒྱལ་
རིང་ལུགས་པས་བོད་ལ་བཙན་འཛུལ་བྱས་ཏེ་ཆུ་ཤུར་ལྕགས་ཟམ་ཁར་འབྱོར།
དམག་དོན་ གྱི་ འཇིགས་ སྐུལ་འོག་ དྲང་བདེན་མིན་ པའི་ ཆིངས་ཡིག་སྔ་རྗེས་
འཇོག་དགོས་བྱུང་བ་སོགས་རྙོག་འཛིང་དང་དཀའ་ངལ་ཧ་ཅང་ཆེ་བའི་དུས་
སྐབས་ཤིག་ཡིན། གནས་ཚུལ་དེ་འདྲའི་འོག་ཏཱ་ལའི་བླ་མ་མཆོག་གིས་ད་དུང་
བཙན་རྒོལ་ རྒྱལ་ གཅེས་ ཀྱི་ ལངས་ ཕྱོགས་ མཐའ་ འཁྱོངས་ གནང༌ སྟེ་ བོད་ ས་
གནས་ཀྱི་ཉེན་ཁའི་གནས་ཚུལ་སྐོར་མན་ཇུ་སྲིད་གཞུང་ལ་རེ་འབོད་ཡི་གེ་ཐེངས་
མང་པོ་གཏོང་གནང་ མཛད་ཀྱང་རྒྱབ་ སྐྱོར་བྱེད་རྒྱུ་ཕར་ཞོག མ་ཉེས་ཁག་
324



གཡོགས་ཀྱི་སྐྱོན་བརྗོད་བྱས་ཡོད། འོན་ཀྱང་ཏཱ་ལའི་བླ་མ་སོགས་བོད་ཀྱི་དཔོན་
རིགས་རྣམས་ཀྱིས་བགྲོས་ཏེ་ཏཱ་ལའི་མཆོག་སྐུ་ངོ་མས་མན་ཇུ་གོང་མར་དགེ་སྐྱོན་
གནས་ལུགས་ཐད་ཀར་གསུངས་ན་བདེན་པའི་རྒྱབ་སྐྱོར་ཞིག་ཐོབ་པ་ཡོང་བའི་
རེ་བ་གནང་ནས་ལོ་དེའི་མཇུག་ཏུ་ལྷ་ས་ནས་ཞལ་གྱེས་ཁར་དགའ་ལྡན་ཁྲི་ཆེན་
བློ་བཟང་རྒྱལ་མཚན་རང་ཉིད་ཀྱི་སྐུ་ཚབ་ཏུ་བསྐོས་ནས་ལམ་ཐག་རིང་པོའི་སྐུ་
ངལ་ལ་མ་འཛེམས་པར་བྱང་ལམ་བརྒྱུད་དེ་ཐོག་མར་ཕྱི་སོག་ ཏུ་ཕེབས་ཤིང་།
དེ་ནས་སྒོ་མང་སྤྱི་ཏི་སྤྲུལ་སྐུ་དང༌། ཁལ་ཁ་རྗེ་བཙུན་དམ་པའི་གསོལ་དཔོན་
བཅས་རང་ཉིད་ཀྱི་སྐུ་ཚབ་ཏུ་མངགས་རྫོངས་ཀྱིས་པེ་ཅིན་དུ་གཏོང་གནང་ཐོག
མན་ཇུ་གོང་མ་ཀོང་ཞུས་ཡུམ་སྲས་མཇལ་ནས་ཞིབ་ཕྲའི་བཀའ་མོལ་ཞུ་རྒྱུའི་ཡི་
གེ་འབུལ་བར་མཛད། འོན་ཀྱང་སྐབས་དེར་མན་ཇུ་སྲིད་གཞུང་གིས་བཙན་
རྒྱལ་དབྱིན་ཇིར་འཇིགས་སྣང་ཆེན་པོ་བྱས་པ་ཙམ་ལས་བོད་ཀྱི་གནད་དོན་སྐོར་
ཏཱ་ལའི་བླ་མའི་དགོངས་བཞེད་དང་མཐུན་པའི་ཐག་གཅོད་ཡག་པོ་བྱུང་ན་རྒྱ་
བོད་མི་རིགས་བར་གྱི་མཐུན་སྒྲིལ་དང་། མེས་རྒྱལ་གོང་བུ་གཅིག་གྱུར་སྔར་
ལས་སྲ་བརྟན་ཏུ་འགྲོ་ཐུབ་པའི་གལ་ཆེའི་གནས་བབ་དེ་གཏན་ནས་མ་མཐོང་
བའི་དབང་གིས་ཁ་ལན་མ་བྱས་པ་མ་ཟད། ད་དུང་བོད་སྡོད་ཨམ་བན་ཡུའི་
ཐས་ཀྱི་བསམ་འཆར་ལྟར་ཏཱ་ལའི་བླ་མ་ཐུབ་བསྟན་རྒྱ་མཚོའི་མཚན་གནས་མེད་
པ་བཟོས་ཏེ། ཏཱ་ལའི་བླ་མ་ངོས་འཛིན་དང་བསྐོ་གཞག་བྱེད་དགོས་ཞེས་ཐེངས་
དང་པོར་བཀའ་ཕབ་པ་དང་དུས་མཚུངས་དབྱིན་ཇི་བཙན་རྒྱལ་རིང་ལུགས་
པས་ཀྱང་ཡུའི་ཐས་ཨམ་བན་དང་ནང་གྲོས་བྱས་ཏེ་ཏཱ་ལའི་བླ་མ་བོད་དུ་ཕྱིར་
ཕེབས་གནང་རྒྱུ་བཀག་འགོག་གང་ཐུབ་བྱས་རྐྱེན་ཏཱ་ལའི་བླ་མས་ཨུ་རུ་སུ་གྲྭ་
ཧོང་གོང་མར་འབྲེལ་བ་གནང་སྟེ་དབྱིན་ཇི་བོད་ནས་མཐར་སྐྲོད་གཏོང་ཐུབ་
པའི་རེ་བ་གནང་ཡང་། རི་པིན་དང་ཨུ་རུ་སུ་གཉིས་དམག་འཁྲུག་རྒྱག་པའི་
325



ནང་ཨུ་རུ་སུ་ཕམ་ཉེས་བྱུང་བར་བརྟེན་དབྱིན་ཇིས་བོད་དུ་བཙན་འཛུལ་བྱས་
པའི་དོན་གནད་སྐོར་སེམས་ཁུར་ཡོད་ཚུལ་ཤོད་པ་ཙམ་ལས་ཕན་ཡོད་ཀྱི་རྒྱབ་
སྐྱོར་བྱེད་རྒྱུའི་ནུས་པ་མེད་པ་བཅས་ཕྱི་ནང་གཉིས་ཀ་ནས་བཙིར་གནོན་བྱས་
པའི་དབང་གིས་མེ་རྟ་ལོ་སྟེ་སྤྱི་ལོ་ ༡༩༠༦ལོར་ཕྱི་སོག་ནས་སྐུ་འབུམ་དུ་ཕེབས་
ཏེ་ལོ་ངོ་གཉིས་ཙམ་བཞུགས་དགོས་བྱུང་། རྒྱལ་མཆོག་ཏཱ་ལའི་བླ་མ་སོག་ཡུལ་
བཞུགས་དུས་སུ་ཆོས་འཁོར་བསྐོར་པས་མཚན་སྙན་ཡུལ་ཕྱོགས་ཀུན་ཏུ་ཁྱབ་
ཅིང་དད་ལྡན་སྐྱེ་བོ་ཡོངས་ཀྱིས་དད་གུས་ཚད་མེད་དང་ཟང་ཟིང་གི་འབུལ་བ་
གྲངས་ལས་འདས་པ་ཕུལ། མན་ཇུ་སྲིད་གཞུང་གིས་ཏཱ་ལའི་བླ་མ་སྐུ་འཕྲེང་
བཅུ་གསུམ་མིང་ནས་མེད་པ་བཟོས་པ་དེར་བོད་ཀྱི་རྒྱ་ཆེའི་མི་དམངས་ཡོངས་
ཀྱིས་མཐའ་གཅིག་ཏུ་ངོ་རྒོལ་ཤུགས་ཆེན་བྱས་པར་བརྟེན་གཞི་ནས་ཏཱ་ལའི་བླ་མ་
དགུང་ལོ་སོ་གཅིག་ལ་སླེབས་པ་ས་སྤྲེལ་ལོ་སྟེ་སྤྱི་ལོ་ ༡༩༠༨ ལོའི་ཟླ་བ་བདུན་
པར་གོང་མ་ཀོང་ཤུས་བློན་ཆེན་ཞིག་ཆེད་དུ་མངགས་ཏེ་འཕྲལ་དུ་པེ་ཅིན་གོང་
མ་དངོས་མཇལ་གནང་རྒྱུའི་ཆོག་མཆན་བཀོད་པ་ལྟར་ཁོང་ཉིད་སྐུ་འཁོར་དང་
བཅས་པ་རི་བོ་རྩེ་ལྔ་བརྒྱུད་ནས་ཐད་ཀར་རྒྱ་ནག་པེ་ཅིན་དུ་ཕེབས། མན་ཇུ་
གོང་མ་དང་མཇལ་འཛོམས་བྱུང་ནས་བོད་ཀྱི་གནས་ཚུལ་ཞིབ་ཕྲ་གནང་བ་དང༌།
ཕྱིན་ཆད་བོད་ཀྱི་གནས་ཚུལ་ སྐོར་བོད་ སྡོད་ ཨམ་བན་ སོགས་ གཤམ་འོག་གི་
དཔོན་རིགས་བརྒྱུད་མི་དགོས་པར་རང་ཉིད་སྐུ་ངོ་མས་གོང་མ་རང་ལ་ཐད་ཀར་
ཞུ་ཡིག་འབུལ་ཆོག་པའི་རེ་བསྐུལ་གནང་ཡང་སྐབས་དེར་གོང་མས་འགྲིག་མིན་
གྱི་ལན་གང་ཡང་མ་གསུང་། དེ་རྗེས་ལི་ཧན་ཡོན་ཞེས་པའི་ལས་ཁུངས་ཀྱིས་ཏཱ་
ལའི་བླ་མ་མཆོག་ལ་ཡིག་ཐོག་ནས་བརྡ་ཐོ་ཕུལ་བའི་ནང་དོན་དུ། གོང་མའི་
བཀའ་བཞིན་ཏཱ་ལའི་བླ་མས་རྒྱལ་ཡུམ་ཧང་ཐའི་ཧའི་འཁྲུངས་སྐར་ཐོག་གུས་
འདུད་ཆེན་པོ་ཞུས་པས་བདག་རྐྱེན་གནང་འོས་ཤིང་། བོད་དུ་ཕྱིར་ཕེབས་རྗེས་
326



བདག་པོའི་རྒྱལ་ཁབ་ཀྱི་ཁྲིམས་སྲོལ་ལ་བརྩི་སྲུང་སྔར་ལས་ནན་ཏན་ཆེ་བ་བྱེད་
པའི་རེ་བ་ཡོད། བྱ་བ་ཚང་མ་ཐད་ཀར་གསེར་སྙན་མ་སྒྲོན་པར་བོད་སྡོད་ཨམ་
བན་བརྒྱུད་དེ་ཞུས་ཐོག་བཀའ་ལན་སྒུག་དགོས། དེ་དོན་ཡིད་འཇགས་ཀྱིས་
ཤིག་ཅེས་ཟེར་བས་ཏཱ་ལའི་བླ་མའི་དགོངས་བཞེད་དང་མཐུན་པའི་ཐག་ཆོད་
གང་ཡང་མ་བྱས་པས་ཐུགས་ཡིད་ཡོངས་སུ་ཆད་དེ་བློ་མི་བདེ་བར་གྱུར། དུས་
དེར་བོད་ཀྱི་བཀའ་ཤག་གིས་མི་སྣ་མངགས་ཏེ་གོང་ས་མཆོག་འཕྲལ་དུ་ཕྱིར་ལྷ་
སར་ཆིབས་བསྒྱུར་ཡོང་བའི་རེ་བ་ཞུས་ཤིང༌། མན་ཇུ་སྲིད་གཞུང་གིས་མོས་
མཐུན་བྱུང་བ་བཞིན། ལོ་དེའི་འཇུག་ཏུ་ཏཱ་ལའི་བླ་མ་སྐུ་འཁོར་བཅས་པེ་ཅིན་
ནས་བོད་དུ་ཆིབས་ཁ་བསྒྱུར་ཞིང༌། ས་བྱ་ལོ་སྟེ་སྤྱི་ལོ་ ༡༩༠༩ལོར་རྒྱལ་མཆོག་
ཏཱ་ལའི་བླ་མ་སྐུ་འཁོར་དང་བཅས་བདེ་བླག་ངང་ལྷ་སར་ཕྱིར་ཕེབས། ཏཱ་ལའི་
བླ་མ་མཆོག་ཕྱི་སོག་དང་པེ་ཅིན་སོགས་སུ་ཕེབས་པའི་དུས་སྐབས་དེར་བོད་ཀྱི་
གནས་ཚུལ་ལ་འགྱུར་ལྡོག་ཧ་ཅང་ཆེན་པོ་བྱུང་བ་ནི། ཀྲུང་དབྱིན་ཐང་བོད་དུ་
འབྱོར་རྗེས་བོད་ནང་ཁུལ་དུ་བཅོས་སྒྲིག་ཐོག་བོད་སྐྱོང་བའི་བྱེད་ཐབས་གསར་
པ་དོན་ཚན་བཅུ་དགུ་བཏོན་ ཏེ་སྲིད་དབང་ ཚུར་ ལེན་ དགོས་ ཟེར་ བ་ དང༌།
བཙན་ཤེད་ཀྱིས་ རྒྱའི་ སྐད་ ཡིག་ དང་ གོམས་ གཤིས་དང་ལེན་བྱེད་འཇུག་ པ་
སོགས་ཀྲུང་དབྱང་གོང་མའི་སྲིད་གཞུང་ན་རིམ་གྱི་སྲིད་ཇུས་དང་རྒྱབ་འགལ་གྱི་
ལས་མང་ཙམ་སྤེལ་ཞིང་། དེ་རྗེས་བོད་སྡོད་ཨམ་བན་གྱིས་སྲིད་ཇུས་གསར་པ་
དེ་དག་ལག་ལེན་བསྟར་ནས་དེ་སྔོན་བོད་ས་གནས་ཀྱི་མངའ་ཁོངས་ཉག་རོང་ས་
སྡེ་རྣམས་ཕྱིར་ལེན་དང༌། འབའ་ཐང་དང་ཆ་ཕྲེང་སོགས་སུ་ཡོད་པའི་བོད་ས་
གནས་ཀྱི་དཔོན་རིགས་རྣམས་ཀྱི་ཚབ་གསར་དུ་བསྐོས། དགོན་པ་ཁག་ལ་ཆོས་
ལུགས་ལས་དོན་བཅོས་བསྒྱུར་བྱེད་པར་ངོ་རྒོལ་བྱེད་མཁན་ཧ་ ཅང་མང་པོ་
དམར་གསོད་ཉེས་ཆད་གཏོང་བ་ དང་། ཀྲའོ་ ཨེར་ཧྥང་ཞེས་ པ་དེ་ སི་ཁྲོན།
327



བོད། ཡུན་ནན་བཅས་ཀྱི་སྤྱི་ཁྱབ་གཅིག་ལྕོགས་སུ་བསྐོས་པ། དེས་དམག་མི་
ཉིས་སྟོང་ཙམ་ཁྲིད་ནས་བོད་དུ་བསྐྱོད་པའི་ལམ་བར་བོད་འབངས་རྣམས་ལ་
མནར་གཅོད་ཚད་མེད་བཏང་ཞིང་བོད་དུ་འབྱོར་པ་དང་གང་བྱུང་གིས་མི་
གསོད་འཕྲོག་བཅོམ་སོགས་ཁྲིམས་མེད་ལུགས་མེད་ཀྱི་བྱ་སྤྱོད་མང་པོ་བྱས་པའི་
རྐྱེན་གྱིས་ཏཱ་ལའི་བླ་མ་མཆོག་གིས་མན་ཇུ་སྲིད་གཞུང་རེ་བཅོལ་གནང་བ་རྦད་
དེ་འབྲས་མེད་སྟོང་ཟད་དུ་གྱུར་སྟབས། དགའ་ལྡན་ཁྲི་པ་ཚེ་སྨོན་གླིང་རྒྱལ་
ཚབ་དུ་བསྐོས་ནས་རྒྱལ་བ་རིན་པོ་ཆེ་སྐུ་འཁོར་རྣམས་རྒྱ་གར་དུ་ཡུལ་བྱོལ་དུ་
ཕེབས་ནས་དབྱིན་ཇི་བཙན་རྒྱལ་རིང་ལུགས་པར་མཐུན་འབྲེལ་མི་བྱེད་ཁག་
མེད་བྱུང་བ་དང༌། སྐབས་དེར་མན་ཇུ་གོང་མའི་སྲིད་གཞུང་གིས་སླར་ཡང་ཏཱ་
ལའི་བླ་མའི་མཚན་གནས་མེད་པར་བཟོས་པའི་ཁྱབ་བསྒྲགས་ཐེངས་གཉིས་པ་
བྱས་ཏེ་དགྲ་ཕྱོགས་ལ་ཕན་ཞིང་རང་ཕྱོགས་ལ་གནོད་པའི་སྲིད་ཇུས་མུ་མཐུད་
ལག་ལེན་བསྟར་བར་བརྟེན་མན་ཇུ་སྲིད་གཞུང་གིས་བོད་ཀྱི་གནད་དོན་སྐོར་
དགོངས་བཞེད་དང་མཐུན་པའི་ ཐག་གཅོད་ཡག་པོ་ཞིག་བྱེད་འདོད་མེད་པ་
གཟིགས་ནས་ལོ་ངོ་ཉི་ཤུ་ཙམ་གྱི་རིང་ལ་རྒྱ་བོད་བར་འབྲེལ་ལམ་བཅད་དེ་
བཞུགས་དགོས་བྱུང་བའི་འགན་གཙོ་བོ་ནི་མན་ཇུ་སྲིད་གཞུང་ལ་ལན་པ་ཧ་ཅང་
གསལ་པོ་ཤེས་ཐུབ་པ་ཡིན། བོད་ཀྱི་ཏཱ་ལའི་བླ་མ་གཙོར་བྱས་སེར་སྐྱ་ཡོངས་
ཀྱིས་གཞི་རྩའི་ཐོག་དབྱིན་ཇི་བཙན་རྒྱལ་རིང་ལུགས་པའི་ལྐོག་གཡོའི་ངན་ཇུས་
གསལ་པོར་མཁྱེན་ཡོད་སྟབས་མེས་རྒྱལ་གོང་བུ་གཅིག་གྱུར་གྱི་འབྲེལ་ལམ་རྩ་བ་
ནས་བཅད་དེ་དབྱིན་ཇིར་རྒྱབ་རྟེན་གནང་རྒྱུའི་དགོངས་པ་མེད་པའི་རྐྱེན་གྱིས་
ལྕགས་ཕོ་ལོ་སྟེ་སྤྱི་ལོ་༡༩༡༡ལོར་ནང་ལོགས་སུ་མན་ཇུ་སྲིད་གཞུང་གི་སྤྱོད་ངན་
མཐའ་དག་ལ་ངོ་རྒོལ་བྱེད་མཁན་སུན་ཀྲུང་ཧྲན་གྱིས་གསར་བརྗེ་བྱས་ནས་མན་
ཇུ་སྲིད་གཞུང་མེད་པར་བྱས་ཏེ་གོ་མིན་ཏང་གི་སྲིད་གཞུང་བཙུགས་པ་དེ་དང་
328



འབྲེལ་གཏུགས་སྔ་རྗེས་རིམ་པར་གནང་སྟེ་ནན་ཅིན་དུ་བཅའ་སྡོད་དོན་གཅོད་
ལས་ཁུངས་གསར་འཛུགས་ཐོག་གཡུང་མགོན་མཁན་པོ་དཀོན་མཆོག་འབྱུང་
གནས་ནན་ཅིན་དུ་བཅའ་སྡོད་བོད་ཀྱི་འཐུས་མི་བསྐོས་གཞག་བསྩལ་བ་སོགས་
བཙན་རྒོལ་རྒྱལ་གཅེས་ཀྱི་ལངས་ཕྱོགས་མཐའ་འཁྱོངས་གནང་ཡོད། བོད་
རབ་བྱུང་བཅུ་དྲུག་པའི་ཆུ་བྱི་ལོ་སྟེ་སྤྱི་ལོ་ ༡༩ ༡ ༢ ལོའི་མཇུག་ཏུ་རྒྱ་གར་ནས་
བོད་དུ་ཕྱིར་ཕེབས་མཛད་རྗེས་དགོངས་པ་མ་རྫོགས་བར་དུ་ལོ་ངོ་ཉི་ཤུ་ལྷག་
ཙམ་བར་ཆོས་སྲིད་མཛད་སྒོ་བསྐྱངས་རིང་གདན་ས་གསུམ་གྱིས་གཙོས་པའི་
དགོན་པ་ ཁག་ གི་ ཆོས་ཁྲིམས་ དག་ཐེར་ནན་པོ་གནང་བ་དང་དུས་མཚུངས།
གདན་ས་ཁག་གི་སློབ་གཉེར་ལ་ཤུགས་སྣོན་དང་། ཉེས་ཅན་ལ་ཆད་པ་དང་།
བྱས་རྗེས་ཅན་ལ་བྱ་དགའ་གཟེངས་བསྟོད་གནང་བར་བརྟེན་དགོན་ཁག་གི་
ཆོས་ཁྲིམས་དང་སློབ་གཉེར་ཐད་ཡར་སྐྱེད་ཆེན་པོ་ཐེབས་ཡོད་ཅིང་། ཁྱད་པར་
དུ་བོད་ས་གནས་ཀྱི་ཕྱི་ནང་ལས་དོན་བཅོས་བསྒྱུར་བྱེད་ཕྱོགས་སྐོར་ལ་རྫོང་
གཞིས་ཁག་གི་འཐུས་མིའི་ གྲོས་ཚོགས་བསྐོ་བསྡུ་གནང་བས་ཁོ་ཚོས་ཀྱང་བློ་
སྟོབས་ཆེན་པོའི་སྒོ་ནས་ཕན་ཡོད་ཀྱི་བསམ་འཆར་མང་པོ་བཏོན་པ་ལྟར་རྒྱལ་
ནང་དུ་ཀྲུང་དབྱང་སྲིད་གཞུང་དང་མུ་མཐུད་འབྲེལ་བ་རྒྱུན་འཁྱོངས་བྱེད་རྒྱུ་
དང༌། ཁྱིམ་མཚེས་རྒྱལ་ཁབ་དག་དང་ཕན་ཚུན་འབྲེལ་བ་བཙུགས་རྒྱུ། གདན་
ས་གསུམ་ཕུད་པའི་བོད་ཀྱི་དགོན་སྡེ་སྲིད་གཞུང་དཔོན་རིགས་ཚང་མའི་གཞིས་
ཁ་རྒྱ་ཆེ་ཆུང་ལ་གཞིགས་པའི་ཁྲལ་འཇལ་དགོས་པ་དང་ཕྱིན་ཆད་སྲིད་གཞུང་ལ་
ཁྲལ་རྒྱུགས་མི་དགོས་པའི་གཞིས་ཁག་སྤྱོད་རྒྱུ་མཚམས་འཇོག་བྱས་ནས་སྲིད་
གཞུང་གི་དཔོན་རིགས་རྣམས་ལ་དངུལ་སྤྲོད་རྒྱུ། དམག་མིའི་གླ་ཕོགས་སྤྲོད་རྒྱུ་
དང༌། དམག་མིའི་ཁྱིམ་ཚང་ལ་འཚོ་རྟེན་ས་ཞིང་སྤྲོད་རྒྱུ་བཅས་ རིམ་བཞིན་
འཆར་གཞི་བཀོད་དེ་ཕྱག་ལེན་བསྟར་རྩིས་གནང་ཡང་མཐོ་རིམ་དཔོན་རིགས་
329



དང་དགོན་པ་ཁག་གི་འདོད་བློ་དང་མ་མཐུན་པས་དོན་ཐོག་ཏུ་ཡང་དག་འཁྱོལ་
མ་ཐུབ། གཞན་ཡང་ཁྲིམས་ཁང་དུ་མང་ཚོགས་ཀྱི་འཐུས་མི་གདམས་ཏེ་ཁྲིམས་
རྩོད་པ་གསར་འཛུགས་བྱེད་རྒྱུ་དང་། རླངས་འཁོར་འགྲོ་ལམ་བཟོ་རྒྱུ་བཅས་
ཀྱང་འགོག་རྐྱེན་མང་པོ་འཕྲད་དེ་མཚམས་འཇོག་གནང་དགོས་བྱུང་ཡོད། དེ་
ནས་བོད་དུ་གློག་ལས་དང་གཏེར་ལས། སྦྲག་ཏར་ལས་རིགས་སོགས་གསར་
འཛུགས་བྱེད་ཆེད་བྱང་ངོས་པ་རིག་འཛིན་རྡོ་རྗེ་དང་།སྨོན་གྲོང་མཁྱེན་རབ་ཀུན་
བཟང་། སྐྱིད་སྦུག་དབང་འདུས་ནོར་བུ། སྒོག་མཁར་བསོད་ནམས་རྒྱལ་པོ་
བཅས་དཔོན་རིགས་ཀྱི་གཞོན་ནུ་བཞི་འདམས་ནས་དབྱིན་ཇིའི་རྒྱལ་ས་ལུན་
ཏུན་དུ་སློབ་སྦྱོང་བྱེད་པར་གཏོང་གནང་མཛད་ནས་རྗེས་སུ་ཁོ་ཚོ་ཕྱིར་ལྷ་སར་
ལོག་ཏེ་གློག་འཕྲིན་སྐུད་པ་དང་ཆུ་ཤུགས་གློག་ཁང༌། འཕྲུལ་འཁོར་བཟོ་གྲྭ་
ཆུང་བ་བཅས་འཛུགས་གཉེར་ཐུབ་ པ་བྱུང་ཡོད།བོད་དུ་སྨན་པ་དཀོན་པའི་
གནས་ཚུལ་བསྒྱུར་བཅོས་མཛད་ཆེད་སྨན་རྩིས་ ཁང་ གསར་དུ་འཛུགས་ནས་
སྟོད་སྨད་བར་གསུམ་གྱི་ས་གནས་ ཁག་གི་ སློབ་གྲྭ་བ་བསྐོངས་བསྡུ་བྱེད་རྒྱུའི་
བཀའ་ཕབ་པར་བརྟེན་བོད་སྨན་དང་སྐར་རྩིས་མཁན་མང་པོ་གསོ་སྐྱོང་མཛད་
པ་བཅས་མདོར་བསྡུས་ན་ཏཱ་ལའི་བླ་མ་སྐུ་འཕྲེང་འདི་ཉིད་ནི། ཆོས་ཕྱོགས་
ནས་མདོ་སྔགས་རིག་གནས་དང་བཅས་པ་མཁྱེན་རབ་ཀྱི་རྩལ་ཡོངས་སུ་རྫོགས་
ཤིང་སྲིད་དོན་སྐྱོང་བ་གནང་རིང་ཕྱི་ནང་ གཉིས་ ཀ་ནས་འགོག་གནོད་བྱེད་
མཁན་མང་པོ་བྱུང་རུང་དཔའ་མི་ཞུམ་པའི་སྙིང་སྟོབས་ཀྱི་སྒོ་ནས་ཞི་དྲག་གཉིས་
ཀྱི་ཐབས་ལ་མཁས་པ་སོགས་མདོ་ཙམ་བརྗོད་པ་ལས་དགོངས་པ་རྒྱ་ཆེ་ཞིང་
གཏིང་ཟབ་པའི་རྣམ་ཐར་རྒྱས་པ་དག་གཞུང་གཞན་ལས་གསལ་བོར་བཀོད་
ཡོད་དོ།།ཏཱ་ལའི་བླ་མ་མཆོག་དགུང་ལོ་ང་བརྒྱད་པ་བོད་རབ་བྱུང་བཅུ་དྲུག་པའི་
ཆུ་བྱ་སྟེ་སྤྱི་ལོ་༡༩༣༣ལོའི་བོད་ཟླ་བཅུ་པའི་ཚེས་སུམ་ཅུ་ཉིན་སྐུ་གཤེགས་སོ།།
330



བཅུ་གཉིས། རྒྱལ་དབང་སྐུ་འཕྲེང་བཅུ་བཞི་པའི་སྐུ་ཚེ་སྟོད་
ཀྱི་མཛད་རྣམ་སྐོར་མདོ་ཙམ་བཤད་པ།
ཏཱ་ལའི་བླ་མ་སྐུ་འཕྲེང་བཅུ་བཞི་པ་འཇམ་དཔལ་ངག་དབང་བློ་བཟང་ཡེ་
ཤེས་བསྟན་འཛིན་རྒྱ་མཚོ་ནི་རབ་བྱུང་བཅུ་དྲུག་ པའི་ ཤིང་ ཕག་ལོ་སྟེ་སྤྱི་ལོ་
༡༩༣༥ལོའི་ཟླ་བ་ལྔ་པའི་ཚེས་ལྔ་ཉིན་མདོ་སྨད་སྐུ་འབུམ་ཉེ་འདབས་ སྟག་
འཚེར་ཞེས་པའི་སར་ཡབ་ཆོ་ཆོ་ཚེ་རིང་དང་ཡུམ་བསོད་ནམས་སྐྱིད་གཉིས་ཀྱི་
སྲས་སུ་འཁྲུངས། དེ་ཡང་རྒྱལ་དབང་བཅུ་གསུམ་པ་དགོངས་པ་རྫོགས་རྗེས་
བོད་གཞུང་གིས་སྔར་ལུགས་བཞིན་ཡང་སྲིད་རྩད་གཅོད་སྐོར་བཀོད་འདོམས་
ཡོད་ཐོག རྒྱལ་ཚབ་རྭ་སྒྲེང་རིན་པོ་ཆེ་སྐུ་དངོས་ལྷ་མོའི་བླ་མཚོར་ཆེད་དུ་མཚོ་
མཇལ་ཐེངས་གསུམ་གནང་བའི་གཟིགས་སྣང་བྱུང་རིགས་གཞིར་བྱས། བོད་
ཡུལ་སོ་སོར་མི་སྣ་ཁག་བཞིར་བགོས་ཏེ་ཡང་སྲིད་རྩད་ཆོད་དགོས་སྐོར་གང་སར་
འོས་སྤྲུལ་དོགས་འཆར་ཚང་མ་བསྲེག་བཅད་བརྡར་གསུམ་བཞིན་བརྟག་དཔྱད་
བྱས་མཐར། ཀེའི་ ཚང་ སྤྲུལ་ སྐུ་ངོ་ལས་ནས་མདོ་སྨད་ཙོང་ཁའི་ཡུལ་གྲུ་སྐུ་
འབུམ་བྱམས་པ་གླིང་གི་ཤར་སྨད་སྟག་འཚེར་ཞེས་པར་ཁྱེའུ་ངོ་མཚར་བ་གཞན་
དང་མི་འདྲ་བ་ཞིག་འཁྲུངས་ཚུལ་སྐད་གྲགས་ཆེ་བ་དང༌། ཡུལ་གྱི་ཁོར་ཡུག་
སོགས་ཀྱང་མཚོ་གཟིགས་ཇི་བཞིན་བྱུང་བར་བརྟེན་རྒྱལ་བའི་འོས་སྤྲུལ་དུ་ལྷ་
སར་གདན་འདྲེན་ཞུས་སྐབས། གོ་མིན་ཏང་ས་གནས་དཔོན་རིགས་མཱ་པུ་ཧྲང་
གིས་བླུ་ཡོན་དངུལ་ སྒོར་འབུམ་ ཕྲག་བཞི་ཙམ་དགོས་ལུགས་ཟེར་བ་ སོགས་
འགོག་རྐྱེན་མང་སྟབས་གོ་མིན་ཏང་ཀྲུང་དབྱང་སྲིད་གཞུང་ལ་མི་ཞུ་ཀ་མེད་བྱུང་
སྟེ། མཐར་དངུལ་སྒོར་ཆིག་འབུམ་ སྤྱད་དེ་འོས་སྤྲུལ་དང་ཡབ་ཡུམ་འཁོར་
བཅས་ལྷ་སར་གདན་འདྲེན་ཞུས། རབ་བྱུང་བཅུ་དྲུག་པའི་ས་ཡོས་ཏེ་སྤྱི་ལོ་
，
331



༡༩༣༩ལོར་རྒྱལ་ཚབ་རྭ་སྒྲེང་རིན་པོ་ཆེའི་གཙོས་བོད་ལྗོངས་ཚོགས་འདུ་རྒྱས་
འཛོམས་ནས་མགྲིན་གཅིག་གིས་ཡང་སྲིད་ངོས་འཛིན་ཞུས་ཏེ་ཆིབས་བསུ་རིང་
ཐུང་གིས་གཟབ་རྒྱས་ངང་ལྷ་ལྡན་ནོར་གླིང་ཕོ་བྲང་དུ་གདན་དྲངས་ཤིང་། ཕྱི་
ལོའི་ཚེས་མགོར་རྒྱལ་ཚབ་རྭ་སྒྲེང་རིན་པོ་ཆེ་དང་མཚན་ཞབས་སྟག་བྲག་ངག་
དབང་གསུང་རབ་མཐུ་སྟོབས་བསྟན་པའི་རྒྱལ་མཚན་གཉིས་ཀྱིས་ཡོངས་འཛིན་
བགྲེས་གཞོན་གྱི་ཐུགས་འགན་བཞེས་པ་མ་ཟད། རྒྱལ་ཚབ་རྭ་སྒྲེང་རིན་པོ་ཆེས་
ཡང་སྲིད་མཆོག་གི་དབུ་སྐྱེས་གཙུག་ཕུད་བཞེས་པར་མཛད། རབ་བྱུང་བཅུ་
དྲུག་པའི་ལྕགས་འབྲུག་སྟེ་སྤྱི་ལོ་ ༡༩༩༠ལོར་མཛད་སྒོ་སོགས་སྔར་ལུགས་ལྟར་
ཟབ་རྒྱས་ངང་ཕོ་བྲང་ཆེན་པོ་གྲུ་འཛིན་གཉིས་པར་མི་འཇིགས་གདོང་ལྔའི་ཁྲི་ལ་
མངའ་གསོལ་ལེགས་པར་ཞུས། སྐབས་དེར་གོ་མིན་ཏང་སྲིད་གཞུང་གིས་བོད་
སོག་ཨུ་ཡོན་ལྷན་ཁང་གི་ཨུ་ཡོན་ཀྲང་ཝུ་ཀྲའོ་ཞིན་གཙོས་པའི་སྐུ་ཚབ་མངགས་
གཏོང་བྱས་པ་རྒྱ་གར་བརྒྱུད་ལྷ་སར་འབྱོར་ཏེ་རྒྱལ་བ་བཅུ་བཞི་པའི་ཁྲི་ཕེབས་
མཛད་སྒོར་ཞུགས་ཏེ་དགའ་སྟོན་རྟེན་འབྲེལ་ཞུས་ཤིང༌། བོད་འབངས་སེར་སྐྱ་
མཐའ་དག་ནི་དགའ་ བདེའི་ དཔལ་ལ་རོལ་ པར་གྱུར་ཏོ། ། དེ་ནས་བཟུང་
ཡོངས་འཛིན་རྣམ་གཉིས་སོགས་མཁས་དབང་དུ་མའི་མདུན་ནས་མདོ་སྔགས་
གཉིས་ ཀའི་ གཞུང༌ ལུགས་ ཀུན་ ལ་ བསླབ་ གཉེར་ དཔྱིས་ ཕྱིན་ པར་ གནང་།
དགུང་ལོ་བདུན་པའི་ལྕགས་སྦྲུལ་ཏེ་སྤྱི་ལོ་ ༡༩༩ ༡ལོར་རྭ་སྒྲེང་རིན་པོ་ཆེས་ལོ་
གཉིས་གསུམ་རིང་སྲིད་འཛིན་དགོངས་ཞུ་བྱས་ཏེ་སྟག་བྲག་ངག་དབང་གསུང་
རབ་ལ་ནང་མོལ་དང་བཅས་ལས་ཚབ་བསྐོ་བཞག་གནང་སྟེ་རང་ཉིད་རྒྱལ་ཟུར་
གྱིས་རྭ་སྒྲེང་དགོན་དུ་ལོག་ཕེབས་མཛད། ཡོངས་འཛིན་གཞོན་པ་སྟག་བྲག་
གིས་བོད་ཀྱི་སྲིད་དབང་བཟུང་ རྗེས་གཞུང་ཞབས་དཔོན་རིགས་བསྐོ་འཐེན་
གྱིས་ཟུར་ཁང་པ་དབང་ཆེན་དགེ་ལེགས་དཀའ་བློན་དང་ཞྭ་སྒབ་པ་དབང་ཕྱུག་
332



བདེ་ལྡན་རྩིས་དཔོན་དུ་བསྐོ་བཞག་བཅས་མཛད་དེ། བོད་ས་གནས་སྲིད་
གཞུང་གི་དབང་ཆ་གཙོ་བོ་རྣམས་དབྱིན་ཇིའི་རྗེས་འབྲངས་པ་དག་གི་ལག་ཏུ་
གཏད། དེ་ནས་སྟག་བྲག་གཙོས་པའི་བོད་གཞུང་གིས་མེས་རྒྱལ་ཁ་བྲལ་གཏོང་
བའི་བྱ་སྤྱོད་ངན་པ་རབ་དང་རིམ་པ་དུ་མ་སྤེལ་ཡང་། གོ་མིན་ཏང་ཀྲུང་དབྱང་
སྲིད་གཞུང་དང་རྒྱ་ཆེའི་བོད་རིགས་སེར་སྐྱ་ཡོངས་ཀྱིས་མཐའ་གཅིག་ཏུ་ངོ་རྒོལ་
བྱས་སྟབས་དབྱིན་ཇི་དང་དེའི་རྗེས་འབྲངས་པ་རྣམས་ཀྱི་བསམ་སྦྱོར་དེ་དག་
ངལ་བ་དོན་མེད་དུ་གྱུར་ཏེ་དོན་འབྲས་གང་ཡང་མ་བྱུང་ངོ༌། ། དེ་ཡང་རྒྱལ་
ཟུར་རྭ་སྒྲེང་རིན་པོ་ཆེ་སྔར་ནས་བོད་རྒྱའི་མཐུན་ལམ་ཐད་མཛད་སྐྱོང་ཆེ་བ་
དང་དབྱིན་ཇིའི་རྗེས་འབྲངས་པ་རྣམས་ཀྱི་བོད་གཞུང་གི་སྲིད་དབང་ཡོངས་
རྫོགས་ཁ་ལོ་བསྒྱུར་ཐུབ་པའི་ཆེད་དུ་རྭ་སྒྲེང་དོན་རྐྱེན་ཟེར་བ་བསླངས་པ་ཡིན་
ཏེ། དེ་ནི་སྔར་སྨྲས་པ་བཞིན་རྭ་སྒྲེང་རིན་པོ་ཆེས་དགོངས་པ་ཞུས་ནས་ལོ་ངོ་
གསུམ་སོང་མཚམས་སྐུའི་འགལ་རྐྱེན་སེལ་རྗེས་ཡང་བསྐྱར་སྲིད་དབང་འཛིན་
བཞེད་སྐོར་སྟག་བྲག་དང་ནང་མོལ་ཡོད་ཀྱང༌། འོན་ཏེ་དེའི་སྐབས་སུ་ལས་
ཚབ་སྟག་བྲག་གིས་སྲིད་དབང་ཚུར་སྤྲོད་རྒྱུ་ཕར་ཞོག ལྐོག་གཡོའི་ངང་མ་ཉེས་
ཁ་གཡོག་མང་ཙམ་སྤེལ་ནས་རྭ་སྒྲེང་རིན་པོ་ཆེར་དངོས་སུ་མཐོ་བརྩམས་པས་རྭ་
སྟག་འཐབ་རྩོད་དམ་རྭ་སྒྲེང་དོན་རྐྱེན་བྱ་བ་བྱུང་མཐར་ རྭ་སྒྲེང་རིན་པོ་ཆེ་
འཛིན་བཟུང་གིས་ལྷ་སར་ཁྲིད་དེ་བཙོན་འཇུག་བྱས་ཤིང་མི་རུང་བར་གཤེད་མ་
དག་གིས་སྐུ་བཀྲོངས། དེའི་ཚེ་རྭ་སྒྲེང་ཕྱོགས་གཏོགས་དང་སེར་བྱེས་གྲྭ་ཚང་
གིས་རྒྱལ་ཟུར་རྭ་སྒྲེང་སྐྱོབ་ཆེད་ གཞུང་དམག་དང་འཐབ་འཛིང་བྱས་ པས་
གཞུང་དམག་གིས་སེ་ར་དབུ་རྩེ་བླངས་པ་སོགས་སྐབས་དེར་བོད་དུ་སྲིད་དབང་
འཕྲོག་རྩོད་ཀྱི་ནང་འཁྲུག་ལངས་ཏེ་དུས་གཟར་ཆེན་པོ་བྱུང་བ་ཡིན་ནོ། ། དེ་
ལྟར་དབུས་གཙང་དུ་རྒྱ་ཆེའི་བོད་རིགས་མི་དམངས་རྣམས་བཙན་རྒྱལ་རིང་
333



ལུགས་དང་བཀས་བཀོད་རྒྱུད་འཛིན་མངའ་བདག་གྲལ་རིམ་གྱི་དྲག་གནོན་
དང་བཤུ་བཞོག་ཁུར་དགོས་པར་མ་ཟད། བོད་རིགས་ས་གནས་གཞན་དག་
ཏུའང་དམག་ཤེད་དཔོན་རིགས་དག་གི་བརྙས་བཅོས་དང་འཕྲོག་བཅོམ་བྱུང་
དང་བྱུང་བཞིན་ཡོད་པ་ཡིན་ཏེ། གོང་སྨྲས་དབུས་གཙང་དུས་གཟར་ཕུད་ད་
དུང་མདོ་སྨད་མཚོ་སྔོན་ཕྱོགས་སུ་མཱ་ཇག་དཔུང་ཚོགས་ཀྱིས་མགོ་ལོག་དང་ཡུལ་
ཤུལ་གཙོས་པའི་བོད་རིགས་ས་ཁུལ་གྱི་མི་སྡེ་ཚོ་བ་མང་པོར་འཕྲོག་གཏོར་བཅོམ་
གསུམ་གྱིས་སྡིག་སྤྱོད་ཚབས་ཆེན་བཏང་བས་མཚོན། སྐབས་དེ་དག་ལ་གྲལ་
རིམ་འཐབ་རྩོད་དང་མི་རིགས་འགལ་བ་སོགས་ཀྱི་དུས་གཟར་རབ་དང་རིམ་པ་
མང་དུ་བྱུང་བས་བོད་འབངས་བདེ་ཐབས་མེད་ཁར། བོད་ཀྱི་དཔལ་འབྱོར་
སྲོག་རྩའང་དབུས་གཙང་དུ་མངའ་བདག་ཆེན་པོ་གསུམ་དུ་གྲགས་པའི་མཐོ་
རིམ་མི་སྣས་ བཟུང་ ཡོད་ པ་ དང༌། མདོ་སྨད་མཚོ་ སྔོན་ ཕྱོགས་ སུ་ ས་ གནས་
དམག་ཤེད་དཔོན་རིགས་དག་གིས་བདག་བཟུང་བྱས་ཡོད་པ་ཡིན་ཏེ། སྐབས་
དེར་བོད་ལྗོངས་སུ་མཐོ་རིམ་མི་སྣ་དག་གིས་ལྷ་ས་དང་རྒྱ་གར་སོགས་སུ་ཕྱིར་
རྟེན་ཚོང་རིགས་ལས་ཁུངས་བཅུ་ཕྲག་ཁ་ཤས་བཙུགས་ཏེ་བོད་ཀྱི་ཕྱི་ཚོང་ལས་
རིགས་སྒེར་སྡོམ་བྱས་ཡོད་པ་དང༌། མདོ་སྨད་མཚོ་སྔོན་ཕྱོགས་སུ་ ས་གནས་
དམག་ཤེད་དཔོན་རིགས་ཀྱི་བསྒྲུབས་པའི་ཚོང་ཟོག་ལས་ཁུངས་སྣ་ཚོགས་ཆེད་
འཛུགས་ཀྱིས་ བོད་ རིགས་ ས་ ཁུལ་ མཐའ་ དག་ གི་ བལ་ དང༌ ཀོ་ལྤགས་ སོགས་
ཕྱུགས་ལས་ཐོན་རྫས་ཚང་མ་ཕྱི་རྒྱལ་ལ་སྐྱེལ་འདྲེན་བྱས། ཁམས་ཕྱོགས་སུ་གོ་
མིན་ཏང་གིས་དེ་སྔོན་རབ་བྱུང་བཅུ་དྲུག་པའི་ས་ཡོས་སྤྱི་ལོ་ ༡༩༣༩ལོར་ཞིས་
ཁང་ངམ་ནུབ་ཀྱི་ཁམས་པ་ཞིང་ཆེན་བཙུགས་ཡོད་སྟེང་། རིམ་གྱིས་ཚོང་རིགས་
ལས་ཁུངས་སྣ་ཚོགས་བཙུགས་ཏེ་ཁམས་དང་བོད་ལྗོངས་ཕྱོགས་སུ་འདྲེན་པའི་
ཇ་རྫས་སོགས་བོད་མི་དམངས་ཀྱི་འཚོ་བར་ཉེར་མཁོའི་ཚོང་ཟོག་རྣམས་སྒེར་
334



སྡོམ་བྱས་པ་མ་ཟད། ཡུལ་གྲུ་སོ་སོའི་མགོ་དཔོན་དང་ངན་འབྲེལ་གྱིས་ཚོང་
རིགས་ལས་ ཁུངས་ མང་པོ་བཙུགས་ཏེ་བོད་མི་དམངས་ཀྱི་ རྒྱུ་དངོས་འཕྲོག་
བཅོམ་ཁྱེར་གསུམ་གང་འདོད་དང༌། ཐ་ན་ཕྱི་ནས་ཉལ་ཐའི་རྫས་ངན་བོད་
རིགས་ས་ཁུལ་དུ་སྐྱེལ་འདྲེན་བྱས་པ་སོགས་བོད་མི་དམངས་ཀྱི་རྒྱུན་ལྡན་ཐོན་
སྐྱེད་དང་འཚོ་བར་གནོད་འཚེ་ཚབས་ཆེན་བཟོས་མོད། འོན་ཀྱང་ཉལ་རུལ་གྱི་
དཔོན་ངན་འགའ་རེ་མ་གཏོགས་བོད་མི་དམངས་རྒྱ་ཆེ་བས་མཐའ་གཅིག་ཏུ་ངོ༌
རྒོལ་དང༌། སྒོས་སུ་ཆོས་ལུགས་དད་མོས་ཀྱི་དབང་གིས་ཉལ་ཐའི་ཚོང་ཟོག་
བོད་ཡུལ་དུ་ཆེར་ཁྱབ་ཏུ་མ་བཅུག་གོ ། རབ་བྱུང་བཅུ་དྲུག་པའི་ས་བྱི་སྟེ་སྤྱི་ལོ་
༡༩༩༨ ལ་ཀྲུང་ གོ་ གུང་ ཁྲན་ ཏང་ གིས་ དབུ་ ཁྲིད་ པའི་ ཀྲུང་ གོ་ མི་ དམངས་
བཅིངས་འགྲོལ་དམག་གིས་གོ་མིན་ཏང་ལོག་སྤྱོད་སྲིད་གཞུང་གི་ས་ཡ་བརྒྱད་ཀྱི་
གཞུང་དམག་རྩ་གཏོར་བྱེད་བཞིན་པར་རྒྱལ་ཡོངས་བཅིངས་འགྲོལ་གཏོང་བའི་
སྔ་ལམ་གྱི་སྐབས་དེར། བོད་དུ་ཕྱི་རྒྱལ་བཙན་རྒྱལ་རིང་ལུགས་པ་དང་དེའི་
རྗེས་འབྲངས་པ་སྲིད་སྐྱོང་སྟག་བྲག་གཙོས་པའི་གཞུང་སའི་དཔོན་རིགས་དྲག་
ཞན་རྣམས་དངངས་སྐྲག་རབ་ཏུ་སྐྱེས་པར་བརྟེན། སྔར་ཡོད་ནན་ཅིན་གྱི་བོད་
གཞུང་དོན་གཅོད་ཁང་གི་མི་སྣ་ཕྱིར་འཐེན་བྱས་པ་དང་ཆབས་གཅིག་བོད་སྡོད་
གོ་མིན་ཏང་གི་དོན་གཅོད་ཁང་ཡང་གསང་བའི་གུང་ཁྲན་ཏང་མི་འགོག་ཆེད་
ཟེར་ནས་ས་གླང་སྟེ་སྤྱི་ལོ་ ༡༩༩༩པའི་ཟླ་བ་བདུན་པར་བོད་ནས་ཕྱིར་འབུད་
བྱས་པ་དང་། ཡང་བོད་ལྗོངས་རྒྱང་བསྒྲགས་ལས་ཁུངས་ཟེར་བ་བཙུགས་ཏེ་
བོད་འདི་ ཀྲུང་ གོའི་ མངའ་འོག་ མིན་ ཚུལ་ དང༌ སྒེར་ བཙན་ ཡིན་ རབས་ ཀྱི་
དཀྲོགས་གཏམ་སྣ་ཚོགས་སྒྲོག་པ་དང་བསྟུན། ཨ་རི་སོགས་རྒྱལ་ཁབ་གཞན་
གྱིས་དཀྲུག་ཤིང་བརྒྱབ་པར་བརྟེན་ནས་བོད་དམག་རྒྱ་བསྐྱེད་ཀྱིས་མི་དམངས་
བཅིངས་འགྲོལ་དམག་བོད་དུ་བསྐྱོད་པར་འགོག་རྒོལ་མཐའ་གཅིག་བྱེད་རྒྱུའི་
335



ངན་གྲབས་མང་ཙམ་བྱས་ཀྱང༌། སྐབས་དེར་ཀྲུང་ གོ་ མི་དམངས་བཅིངས་
འགྲོལ་དམག་གིས་བོད་ལྗོངས་དང་ཐན་ཝན་ཕུད་པའི་མེས་རྒྱལ་ནང་ཁུལ་གྱི་
ཡུལ་གྲུ་རྒྱ་ཆེ་བ་བཅིངས་འགྲོལ་གཏོང་ཐོག རབ་བྱུང་བཅུ་དྲུག་པའི་ས་གླང་ལོ་
སྟེ་སྤྱི་ལོ་༡༩༩༩པའི་སྤྱི་ཟླ་བཅུ་པའི་ཚེས་གཅིག་ལ་ཀྲུང་ཧྭ་མི་དམངས་སྤྱི་མཐུན་
རྒྱལ་ཁབ་དངོས་སུ་དབུ་བརྙེས་པ་འཛམ་གླིང་ཡོངས་སུ་ཁྱབ་བསྒྲགས་བྱས་པའི་
ཉིན་དེར་པཎ་ཆེན་སྐུ་འཕྲེང་བཅུ་པ་མཆོག་གིས་བོད་མི་དམངས་སེར་སྐྱ་ཡོངས་
ཀྱི་ཚབ་བྱས་ཏེ་གློག་འཕྲིན་སྟེང་དགའ་སྟོན་རྟེན་འབྲེལ་དང་ལེགས་སྨོན་བཅས་
ཞུས། དེ་ནས་ལྕགས་སྟག་སྟེ་སྤྱི་ལོ་ ༡༩༥༠ ལོར་ཁམས་ཕྱོགས་དང་མདོ་སྨད་ཀྱི་
བོད་རིགས་ས་ཁུལ་ཕལ་ཆེར་བཅིངས་འགྲོལ་ཐོབ་རྗེས། བོད་རིགས་འདུས་
སྡོད་ས་ཁུལ་རྣམས་སུ་ཞང་དང་རྫོང་ཁུལ་བཅས་རིམ་པའི་ས་གནས་རང་སྐྱོང་གི་
སྲིད་དབང་བཙུགས་ཏེ། སྔར་ཡོད་དཔོན་རིགས་དང་ལས་ཁུངས་མཐའ་དག་
བཅོས་བསྒྱུར་དང་རྩ་མེད་བཟོས་ཤིང༌། མདོ་སྨད་ཕལ་ཆེར་སྤུན་ཟླ་མི་རིགས་
ཁག་དང་མཉམ་དུ་སྤྱི་ཚོགས་རིང་ལུགས་ཀྱི་རྒྱལ་ཁབ་ཆེན་པོའི་བདག་པོའི་གྲས་
སུ་ཚུད་ ནའང་། འོན་ ཏེ་ མེས་ རྒྱལ་ ལྷོ་ ནུབ་ ས་ མཚམས་ ཀྱི་ བོད་ ལྗོངས་ མི་
དམངས་ད་དུང་བཙན་རྒྱལ་རིང་ལུགས་པ་དང་བོད་གཞུང་དབང་བསྒྱུར་གྲལ་
རིམ་གྱི་གདུག་རྩུབ་དང་གཉའ་གནོན་འོག་འཚོ་བ་མྱོང་བཞིན་ཡོད་པར་བརྟེན།
ཀྲུང་དབྱང་མི་དམངས་སྲིད་གཞུང་གིས་བོད་ལྗོངས་བཅིངས་འགྲོལ་བཏང་ནས་
བཙན་རྒྱལ་ རིང་ ལུགས་ ཀྱི་ སྟོབས་ ཤུགས་ མཐར་ བསྐྱོད་ གཏོང་རྒྱུའི་ གསལ་
བསྒྲགས་བྱས་པ་དང་ཆབས་གཅིག་བོད་ཞི་བའི་བཅིངས་འགྲོལ་འབྱུང་ཐབས་
སྐོར་གྲ་སྒྲིག་དང་ཐབས་ཇུས་སྣ་ཚོགས་སྤེལ། དེར་བརྟེན་བོད་ཞི་བའི་བཅིངས་
འགྲོལ་ཐོབ་པར་འགལ་རྐྱེན་གཙང་སེལ་དང་མེས་རྒྱལ་མཐའ་མཚམས་སྲུང་བ་
བཅས་ཀྱི་ཆེད་དུ་ཀྲུང་གོ་མི་དམངས་བཅིངས་འགྲོལ་དམག་གིས་ཆབ་མདོ་ལ་
336



དཔུང་བསྐྱོད་ཀྱིས་ཆབ་མདོ་དམག་འཁྲུག་བརྒྱབ་སྟེ་ཡུལ་དེ་བཅིངས་འགྲོལ་
བྱས། དེའི་ཚེ་བོད་ཀྱི་མཐོ་རིམ་མི་སྣ་རྣམས་ཀྱང་སྡོད་བསྲན་མ་ཚུགས་ཐོག་
དབང་སྒྱུར་གྲལ་རིམ་ནང་ཁུལ་དུ་འགལ་ཟླ་ཆེས་ཆེར་བྱུང་མཐར་སྲིད་སྐྱོང་སྟག་
བྲག་ངག་དབང་གསུང་རབ་ཀྱིས་དགོངས་ཞུ་གནང་སྟེ། རྒྱལ་དབང་སྐུ་འཕྲེང་
བཅུ་བཞི་པ་བསྟན་འཛིན་རྒྱ་མཚོ་མཆོག་གིས་གངས་ལྗོངས་ཆོས་སྲིད་གཉིས་ཀྱི་
ཐུགས་འགན་ཡོངས་ སུ་ བཞེས་ པར་མཛད། དེའི་དུས་སུ་ཆབ་མདོ་ཚང་མ་
བཅིངས་འགྲོལ་ཐོབ་ཡོད་པར་བརྟེན་བོད་གཞུང་བཀའ་བློན་དང་སྤྱི་མཐུན་
དྲུང་རྩིས་སོགས་དཔོན་རིགས་དང་གདན་ས་གསུམ་གྱི་འཐུས་མི་བཅས་ནས་
གྲོས་ཐོག་ཏུ། རྒྱལ་དབང་མཆོག་ལྷ་ས་ནས་ཉེན་གཡོལ་མཛད་ན་དགེ་མཚན་ཆེ་
བ་ཡོད་ཚུལ་ལྟར་ལྕགས་སྟག་སྟེ་སྤྱི་ལོ་ ༡༩༥༠ ལོར་སྲིད་ཚབ་བསྐོ་བཞག་དང་
བསྟུན་རྒྱལ་དབང་མཆོག་སྐུ་འཁོར་དང་བཅས་གྲོ་མོ་ཕྱོགས་སུ་ཕེབས་པ་དང་།
དེའི་དུས་སུ་དབྱིན་ཇི་དང་རྒྱ་གར་གཞུང་གིས་རྒྱལ་དབང་ཕྱི་རྒྱལ་ལ་གདན་
འདྲེན་བྱས་ ཀྱང་ ཕེབས་ བཞེད་མ་གནང་ངོ༌། ། དེ་ནས་ རྒྱལ་ གཅེས་དཔོན་
རིགས་རྣམས་དང༌། གདན་ས་གསུམ་གྱི་འཐུས་མི་རྣམས་ཀྱིས་དགོངས་ཚུལ་ལ་
ཀྲུང་དབྱང་མི་དམངས་སྲིད་གཞུང་ལ་གོང་བཀུར་ཞུ་རྒྱུ་དང༌། འཕྲལ་དུ་འཐུས་
མི་བཏང་སྟེ་ཞི་བའི་གྲོས་མོལ་གནང་རྒྱུར་ གྲོས་ཐག་བཅད། ཀྲུང་དབྱང་མི་
དམངས་སྲིད་གཞུང་གིས་ཀྱང་བོད་ས་གནས་སྲིད་གཞུང་ལ་འཐུས་མི་མངགས་
ཏེ་མི་རིགས་འདྲ་མཉམ་ཐོག་ཞི་བའི་གྲོས་མོལ་བྱེད་དགོས་པའི་བཀའ་ཕབ་པ་
ལྟར། ལྕགས་ཡོས་ཏེ་སྤྱི་ལོ་ ༡༩༥༡ལོར་བོད་གཞུང་ནས་ང་ཕོད་ངག་དབང་
འཇིགས་མེད་དང་ཁེ་སྨད་བསོད་ནམས་དབང་འདུས། ཐུབ་བསྟན་བསྟན་
དར། ཐུབ་ བསྟན་ ལེགས་ སྨོན། བསམ་ ཕོ་ བསྟན་ འཛིན་དོན་གྲུབ་ བཅས་
དབང་ཆ་ཚང་མ་ཡོད་པའི་འཐུས་མི་ལྔ་བསྐོ་བཞག་གིས་རང་རྒྱལ་གྱི་རྒྱལ་ས་པེ་
337



ཅིན་དུ་ཕེབས་ཏེ། ཀྲུང་དབྱང་མི་དམངས་སྲིད་གཞུང་གི་དབང་ཆ་ཚང་མ་ཡོད་
པའི་འཐུས་མི་ལི་ཝེ་ཧན་དང་། ཀྲང་ཅི་ཨུ། ཀྲང་གོ་ཧྭ། སུན་ཀྲེ་ཡོན་བཅས་
འཐུས་མི་རྣམས་ལྷན་འཛོམས་ཐོག་ཞི་བའི་གྲོས་མོལ་གནང་འགོ་ཚུགས་པ་དང་།
ཕྱོགས་གཉིས་ཀས་ཏང་གི་མི་རིགས་སྲིད་ཇུས་དང་བོད་ཀྱི་དངོས་ཡོད་གནས་
ཚུལ་གཞིར་ བཟུང་ ཞིང༌ མཛའ་ བརྩེའི་ མཐུན་ ལམ་ གྱི་ གྲོས་ མོལ་ ཐེངས་ མང་
གནང་ཐོག་གོང་ལོའི་ཟླ་ལྔ་པའི་ཚེ་ཉེར་གསུམ་ཉིན་པེ་ཅིན་ཀྲུང་ནན་ཧེའེ་ཡི་
ཆིན་ཀྲན་ཕོ་བྲང་ཚོམས་ཆེན་དུ། ཀྲུང་དབྱང་མི་དམངས་སྲིད་གཞུང་དང་བོད་
ས་གནས་སྲིད་གཞུང་གཉིས་ཀའི་དབང་ཆ་ཚང་མ་ཡོད་པའི་འཐུས་མི་དག་གིས་
བོད་ཞི་བས་བཅིངས་འགྲོལ་འབྱུང་ཐབས་སྐོར་གྱི་གྲོས་མཐུན་དོན་ཚན་བཅུ་
བདུན་ལ་མིང་རྟགས་དངོས་སུ་བཀོད་པའི་མཛད་སྒོ་གཟབ་རྒྱས་ཚོགས་ཤིང་།
གྲོས་མཐུན་དོན་ཚན་བཅུ་བདུན་ནི་ཡ་ཧན་ཀྲང་གིས་བརྩམས་པའི་ཏཱ་ལའི་བླ་
མའི་རྣམ་ཐར་ལས།
དང་པོ། བོད་ཀྱི་མི་དམངས་རྣམས་མཐུན་སྒྲིལ་བྱས་ཏེ་ཕྱི་རྒྱལ་བཙན་དབང་རྒྱལ་
ཁབ་ཀྱི་བཙན་ཤུགས་བོད་ནས་ཕྱིར་སྐྲོད་གཏོང་དགོས། བོད་ཀྱི་མི་དམངས་ཀྲུང་ཧྭ་མི་
དམངས་སྤྱི་མཐུན་རྒྱལ་ཁབ་མེས་པོའི་རྒྱལ་ཁབ་ཁྱིམ་ཚང་ཆེན་པོའི་ནང་དུ་ལོག་དགོས།
གཉིས་པ། མི་དམངས་བཅིངས་འགྲོལ་དམག་བོད་དུ་བསྐྱོད་དེ་རྒྱལ་ཁབ་བརྟན་
པོར་སྲུང་རྒྱུ་ལ་བོད་ཀྱི་ས་གནས་སྲིད་གཞུང་ནས་རོགས་རམ་ལྷུར་ལེན་བྱ་རྒྱུ།
གསུམ་པ། ཀྲུང་གོ་མི་དམངས་ཆབ་སྲིད་གྲོས་ཚོགས་ཀྱི་གུང་ཐུང་ཀང་ལིང་གི་མི་
རིགས་སྲིད་བྱུས་གཞིར་བཟུང་སྟེ། ཀྲུང་དབྱང་མི་དམངས་སྲིད་གཞུང་ནས་གཅིག་བསྒྲིལ་
གྱིས་འགོ་ཁྲིད་འོག བོད་ཀྱི་མི་དམངས་ལ་མི་རིགས་ཀྱི་ས་གནས་རང་སྐྱོང་ལག་ལེན་བྱེད་
རྒྱུའི་དབང་ཆ་ཡོད།
བཞི་པ། བོད་ཀྱི་ཆབ་སྲིད་ལམ་ལུགས་ད་མུས་ལ་ཀྲུང་དབྱང་གིས་བསྒྱུར་བཅོས་མི་
338



བྱེད་པར། ཏཱ་ལའི་བླ་མའི་སྔར་ཡོད་གོ་གནས་དང་དབང་ཆ་ཡང་ཀྲུང་དབྱང་ནས་བསྒྱུར་
བཅོས་མི་བྱེད། དཔོན་རིགས་མཐོ་དམན་རྣམས་ཀྱང་སྔར་བཞིན་གནས་རྒྱུ།
ལྔ་པ། པ ཎ་ཆེན་ཨེར་ཏི་ནིའི་སྔར་ཡོད་གོ་གནས་དང་དབང་ཆ་རང་འཇགས་
གནས་དགོས།
དྲུག་པ། ཏཱ་ལའི་བླ་མ་དང་། པཎ་ཆེན་ཨེར་ཏི་ནིའི་སྔར་ཡོད་གོ་གནས་དང་
དབང་ཆ་ཞེས་པ་ཏཱ་ལའི་སྐུ་ཕྲེང་བཅུ་གསུམ་པ་དང་པཎ་ཆེན་ཨེར་ཏི་ནི་སྐུ་ཕྲེང་དགུ་པ་
མཐུན་པོའི་སྐབས་ཀྱི་གོ་གནས་དང་དབང་ཆ།
བདུན་པ། ཀྲུང་གོ་མི་དམངས་ཆབ་སྲིད་གྲོས་ཚོགས་ཀྱི་གུང་ཐུང་ཀང་ལིང་ནང་
ཐག་བཅད་པའི་ཆོས་ལུགས་ལ་དད་པ་རང་མོས་བྱས་ཆོག་པའི་སྲིད་བྱུས་ལ་ལག་ལེན་བྱས་
ཏེ། བོད་ཀྱི་མི་དམངས་ཀྱི་ཆོས་ལུགས་ལ་དད་པ་དང་ཡུལ་གྱི་གོམས་པའི་གཤིས་ལུགས་
སོགས་ལ་བརྩི་འཛིན་བྱེད་རྒྱུ་དང་། དགོན་པ་གྲྭ་ཚང་ལ་སྲུང་སྐྱོབས་བྱེད་རྒྱུ། དགོན་པ་
གྲྭ་ཚང་གི་ཡོང་སྒོར་ཀྲུང་དབྱང་ནས་བསྒྱུར་བཅོས་མི་བྱེད།
བརྒྱད་པ། བོད་ཀྱི་དམག་སྒར་རིམ་གྱིས་བཅིངས་འགྲོལ་དམག་ལ་ཚུར་བསྒྱུར་ནས་
ཀྲུང་ཧྭ་མི་དམངས་སྤྱི་མཐུན་རྒྱལ་ཁབ་ཀྱི་རྒྱལ་ཁབ་སྲུང་བའི་དྲག་ཤུགས་ཁག་གཅིག་ཏུ་
བསྒྲུབ་རྒྱུ།
དགུ་པ། བོད་ཀྱི་གནས་ཚུལ་དངོས་ཡོད་གཞིར་བཟུང་སྟེ། རིམ་གྱིས་བོད་རིགས་
ཀྱི་སྐད་ཆ་དང་། ཡི་གེ སློབ་གྲྭའི་སློབ་སྦྱོང་བཅས་གོང་འཕེལ་གཏོང་རྒྱུ།
བཅུ་པ། བོད་ཀྱི་གནས་ཚུལ་དངོས་ཡོད་གཞིར་བཟུང་སྟེ། རིམ་གྱིས་བོད་ཀྱི་སོ་
ནམ་དང་། འབྲོག་ལས། བཟོ་རིགས། ཚོང་ལས་རྣམས་གོང་འཕེལ་དུ་བཏང་ནས་མི་
དམངས་ཀྱི་ལྟོ་གོས་སོགས་ཇེ་ལེགས་སུ་གཏོང་རྒྱུ།
བཅུ་གཅིག་པ། བོད་ཀྱི་ལས་ལུགས་སྣ་ཚོགས་ལེགས་བཅོས་བྱེད་རྒྱུའི་སྐོར་ལ་ཀྲུང་
དབྱང་ནས་བཙན་ཤེད་ཀྱིས་མི་བྱེད་པར། བོད་ཀྱི་ས་གནས་སྲིད་གཞུང་རང་ནས་ལེགས་
བཅོས་བྱེད་རྒྱུ་དང་། མི་དམངས་ནས་ལེགས་བཅོས་བྱེད་དགོས་ཞུ་དུས། བོད་ཀྱི་འགོ་
339



བྱེད་རྣམས་དང་གྲོས་བསྡུར་གྱི་ཐབས་ཤེས་ལ་བརྟེན་ནས་ཐག་གཅོད་རྒྱུ།
བཅུ་གཉིས་པ། སྔར་ཕན་ཕྱི་རྒྱལ་བཙན་དབང་རྒྱལ་ཁབ་དང་གོ་མིན་ཏང་ལ་ཉེ་
འབྲེལ་བྱེད་རིགས་ནས། ཕྱི་རྒྱལ་བཙན་དབང་རྒྱལ་ཁབ་དང་གོ་མིན་ཏང་ལ་འབྲེལ་ཐག་
མཐར་ཕྱིན་པ་བཅད་དེ། ད་ཕྱིན་ངོ་ལོག་དང་སྐྱོན་གནོད་མ་བྱས་ན་ལས་ཚན་རང་
འཇགས་བྱེད་ཆོག་པར་སྔར་བྱས་ལ་རྩད་གཅོད་མི་བྱེད།
བཅུ་གསུམ་པ། བོད་བསྐྱོད་ཀྱི་མི་དམངས་བཅིངས་འགྲོལ་དམག་གིས་གོང་གསལ་
དོན་ཚན་རྣམས་ཀྱི་སྲིད་ཇུས་ལ་སྲུང་བརྩི་བྱེད་རྒྱུ་མ་ཟད། ཉོ་ཚོང་དྲང་བཞག མི་
དམངས་ཀྱི་ཁབ་སྐུད་ཙམ་ཡང་གང་བྱུང་མི་ལེན།
བཅུ་བཞི་པ། ཀྲུང་དབྱང་མི་དམངས་སྲིད་གཞུང་ནས་བོད་ཀྱི་ས་གནས་སུ་བྱུང་
བའི་ཕྱི་འབྲེལ་གྱི་ལས་དོན་མཐའ་དག་གཅིག་བསྒྲིལ་གྱི་སྒོ་ནས་བྱེད་རྒྱུ་དང་། འདྲ་མཉམ་
གཉིས་ཕན། ཕན་ཚུན་གྱི་མངའ་ཁུལ་དང་རང་བཙན་གྱི་དབང་ཆ་ལ་བརྩི་འཇོག་ཐོག་ཉེ་
འདབས་རྒྱལ་ཁབ་དང་ཞི་མཐུན་གྱིས་གནས་རྒྱུ་མ་ཟད། དྲང་འབྲེལ་གྱི་ཚོང་ལས་
འཛུགས་རྒྱུ་དང་གོང་འཕེལ་དུ་གཏོང་རྒྱུ།
བཅོ་ལྔ་པ། གྲོས་མཐུན་འདི་ཉིད་ལག་ལེན་དུ་བསྟར་བའི་འགན་ལེན་ཕྱིར། ཀྲུང་
དབྱང་མི་དམངས་སྲིད་གཞུང་ནས་བོད་ལ་དམག་སྲིད་ཨུ་ཡོན་ལྷན་ཁང་དང་ས་གནས་
དམག་སྒར་གྱི་དམག་སྤྱི་ཁང་འཛུགས་རྒྱུ་དང་། ཀྲུང་དབྱང་ནས་བཏང་བའི་ལས་བྱེད་མ་
ཚད། བོད་ཁུལ་གྱི་ལས་བྱེད་ཡང་གང་མང་རུག་སྟེ་ལས་ཀ་བྱེད་རྒྱུ།
དམག་སྲིད་ཨུ་ཡོན་ལྷན་ཁང་ནང་འགྲོ་མི་རྣམས་བོད་ཀྱི་ས་གནས་སྲིད་གཞུང་དང་།
ཡུལ་ཕྱོགས་སོ་སོ། དགོན་པ་གཙོ་ཆེ་བཅས་ནས་རྒྱལ་ཁབ་ལ་ཤ་ཞེན་ཡོད་པ་ཀྲུང་དབྱང་
མི་དམངས་སྲིད་གཞུང་ནས་བསྐོས་པའི་འཐུས་མི་དང་། གནད་ཡོད་ཀྱི་ཕྱོགས་ཚང་མ་
མཉམ་བགྲོས་ཐོག་ནས་མིང་ཐོ་ཕུལ་ཏེ་ཀྲུང་དབྱང་མི་དམངས་སྲིད་གཞུང་ལ་བསྐོ་གཞག་
གནང་བ་ཞུ་རྒྱུ།
བཅུ་དྲུག་པ། དམག་སྲིད་ཨུ་ཡོན་ལྷན་ཁང་དང་། ས་གནས་དམག་སྤྱི་ཁང་།
340



བོད་བསྐྱོད་ཀྱི་མི་དམངས་བཅིངས་འགྲོལ་དམག་བཅས་ཀྱི་འགྲོ་སོང་ཀྲུང་དབྱང་མི་
དམངས་སྲིད་གཞུང་ནས་གཏོང་རྒྱུ། བོད་ཀྱི་ས་གནས་སྲིད་གཞུང་ནས་མི་དམངས་
བཅིངས་འགྲོལ་དམག་ལ་འབྲུ་དང་། གཞན་ཡང་ཉེར་མཁོ་སྒྲུབ་རྒྱུ། སྐྱེལ་འདྲེན་བཅས་
ལ་རོགས་རམ་བྱེད་རྒྱུ།
བཅུ་བདུན་པ། གྲོས་མཐུན་འདི་ཉིད་མིང་རྟགས་བཀོད་འཕྲལ་རྩ་བར་བཟུང་སྟེ་
ལག་ལེན་བྱེད་རྒྱུ། ཞེས་གྲོས་མཐུན་བཅུ་བདུན་ནང་ཀྲུང་དབྱང་མི་དམངས་སྲིད་
གཞུང་དང་བོད་ས་གནས་སྲིད་གཞུང་བར་ གྱི་གང་ཅིའི་འབྲེལ་བའི་སྐོར་ལ་
གཏན་འབེབས་ཞིབ་ཅིང་གསལ་བ་གནང་བ་མ་ཟད། བོད་ཀྱི་སེར་སྐྱ་དཔོན་
རིགས་མང་ཆེ་བ། རྒྱ་ཆེའི་མང་ཚོགས་བཅས་ཀྱིས་བརྩི་བཀུར་མཐའ་གཅིག་ཏུ་
ཐོབ་ཡོད། ཟླ་དྲུག་པར་ཀྲུང་དབྱང་མི་དམངས་སྲིད་གཞུང་གིས་དམག་དཔོན་
ཆེན་པོ་ཀྲང་ཅིན་ཝུ་བོད་སྡོད་སྐུ་ཚབ་ཏུ་མངགས་གཏོང་གནང་བ་རྒྱ་གར་བརྒྱུད་
གྲོ་མོར་ཕེབས་ཏེ་རྒྱལ་དབང་བཅུ་བཞི་པ་མཆོག་དང་མཇལ་འཕྲད་ཞུས་ཤིང་།
དེ་ནས་རྒྱལ་དབང་འཁོར་དང་བཅས་པའང་གྲོ་མོ་ནས་ལྷ་སར་ཞབས་སོར་
འཁོད། ཟླ་བཅུ་པར་རྒྱལ་དབང་བཅུ་བཞི་པས་གཙོས་བོད་གཞུང་དང་བོད་
སེར་སྐྱ་མི་དམངས་ཡོངས་ཀྱིས་དོན་ཚན་བཅུ་བདུན་པའི་གྲོས་མཐུན་ལ་བརྩི་
བཀུར་དགའ་བསུ་ མཐའ་ གཅིག་ ཏུ་ བྱེད་ རྒྱུའི་བཀའ་ འཕྲིན་ཡོངས་བསྒྲགས་
མཛད། དེ་ནས་གྲོས་མཐུན་གྱི་ནང་དོན་ལྟར་ཐོག་མར་ཀྲུང་གོ་མི་དམངས་
བཅིངས་འགྲོལ་དམག་སི་ཁྲོན་དང་། ཡུན་ནན། མཚོ་སྔོན། ཤིན་ཅང་བཅས་
ཁག་བཞིར་བགོས་ཏེ་བོད་ལྗོངས་སུ་དཔུང་བསྐྱོད་བྱས་པས་བོད་དབུས་གཙང་
མངའ་རིས་དང་བཅས་པའི་ཡུལ་གྲུ་དང་མཐའ་མཚམས་ སུ་ བཅིངས་འགྲོལ་
དམག་སླེབས་ཏེ། བཙན་རྒྱལ་རིང་ལུགས་པའི་སྟོབས་ཤུགས་མཐར་བསྐྱོད་
བཏང་བ་དང་བསྟུན་བོད་འབངས་སེར་སྐྱ་ཀུན་ལ་བཅིངས་འགྲོལ་ཐོབ་པར་
341



གྱུར་ཅིང་། མེས་རྒྱལ་ལྷོ་ནུབ་ཀྱི་རྒྱལ་མཚམས་དང་བོད་མི་དམངས་ཀྱི་བདེ་
སྐྱིད་འཚོ་བ་སྲུང་སྐྱོབ་བྱེད་རྒྱུའི་ལས་འགན་དེ་གཟི་བརྗིད་ལྡན་པའི་ངང་གྲུབ་པ་
ལགས་སོ། ། དེ་ལྟར་ཀྲུང་གོ་མི་དམངས་བཅིངས་འགྲོལ་དམག་བོད་དུ་སླེབས་
པར་བརྟེན་བོད་ལྗོངས་སུ་བོད་ས་གནས་ལས་དོན་ཨུ་ཡོན་ལྷན་ཁང་དང་ཀྲུང་གོ་
མི་དམངས་བཅིངས་འགྲོལ་དམག་བོད་ལྗོངས་ཡན་ལག་དམག་ཁུལ་བཅས་སྔ་
གཞུག་ཏུ་བཙུགས་ཏེ་དོན་ཚན་བཅུ་བདུན་པ་ལག་ལེན་བསྟར་བ་མཛད་དེ་བོད་
རྣམས་དྲོད་སྐྱིད་ལྡན་པའི་མེས་རྒྱལ་ཁྱིམ་ཚང་ཆེན་མོའི་ནང་ཚུར་ལོག་ཐུབ་པ་
བྱུང་བ་རེད། རབ་བྱུང་བཅུ་དྲུག་པའི་ཤིང་རྟ་ལོ་སྟེ་སྤྱི་ལོ་ ༡༩༥༩ ལོར་པཎ་
ཆེན་ཐམས་ཅད་མཁྱེན་པ་སྐུ་འཕྲེང་བཅུ་པ་ཆོས་ཀྱི་རྒྱལ་མཚན་བོད་དབུས་ཞལ་
བསྒྱུར་གནང་སྟེ་ལྷ་ལྡན་དུ་ཞབས་སོར་འཁོད་བསྟུན་རྒྱལ་བ་པཎ་ཆེན་སྐུ་འཕྲེང་
རྣམ་གཉིས་གསེར་ཞལ་ལྷན་འཛོམས་ཀྱིས། གངས་ཅན་ལྷ་ལམ་ཡངས་པར་ཟླ་
ཟུང་གིས་ལེགས་པར་བརྒྱན་པས་བོད་འབངས་སེར་སྐྱ་ཀུན་དགའ་སྤྲོའི་པདྨའི་
འཛུམ་བརྒྱ་མངོན་པར་རྒྱས་སོ། ། ལོ་དེར་རྒྱལ་པཎ་རྣམ་གཉིས་པེ་ཅིན་ཏུ་
ཕེབས། ཀྲུང་དབྱང་གིས་ཐུགས་ཁུར་དང་བདག་རྐྱེན་གང་ལེགས་གནང་སྟེ་
མའོ་ཀྲུའུ་ཞི་དང༌། ཀྲོའུ་ཨེན་ལེ། ལིའུ་ཧྲའོ་ཆི། ཀྲུའུ་ཏེ་བཅས་ཏང་དང་རྒྱལ་
ཁབ་ཀྱི་འགོ་ཁྲིད་རྣམས་དང་མཇལ་འཕྲད་གནང་། རྒྱལ་བ་མཆོག་རྒྱལ་ཡོངས་
མི་དམངས་འཐུས་མིའི་ཚོགས་ཆེན་གྱི་ཨུ་ཡོན་ཀྲང་གཞོན་པའི་གོ་གནས་བཞེས།
དེ་ནས་ཕྱིར་བོད་དུ་ལོག་རྗེས་རྒྱལ་བ་དགུང་ལོ་ཉེར་ལྔ་སླེབས་པར་ས་ཕག་སྟེ་སྤྱི་
ལོ་༡༩༥༩ལོའི་ཟླ་གསུམ་པའི་ཚེས་བཅུ་ཉིན་བོད་དུ་ཟིང་འཁྲུག་བྱུང་སྟབས་རྒྱ་
གར་ལ་ཡུལ་བྱོལ་དུ་བྱོན། གཞན་ཡང་གོང་བཤད་ཀྲུང་དབྱང་སྲིད་གཞུང་གིས་
ཐོག་མར་བོད་རང་སྐྱོང་ལྗོངས་ཨུ་ཡོན་ལྷན་ཁང་བཙུགས་པ་དང་རབ་བྱུང་བཅུ་
དྲུག་པའི་ཤིང་སྦྲུལ་ལོ་སྟེ་སྤྱི་ལོ་ ༡༩༦༥ལོར་བོད་རང་སྐྱོང་ལྗོངས་དངོས་སུ་དབུ་
342



བརྙེས་ནས་ལྗོངས་རིམ་པའི་བོད་རིགས་ས་གནས་རང་སྐྱོང་གི་མི་དམངས་སྲིད་
གཞུང་བཙུགས་ པ་ཡིན་ལ། དེ་མཚུངས་སུ་བོད་རིགས་ ས་ ཁུལ་ གཞན་དག་
རྣམས་སུའང་ ས་ གནས་ རང༌ སྐྱོང་ གི་ མི་དམངས་སྲིད་ གཞུང་ སྔ་ གཞུག་ ཏུ་
བཙུགས་པར་བརྟེན་རིམ་གྱིས་ད་ལྟའི་བོད་རང་སྐྱོང་ལྗོངས་ཕུད། མཚོ་སྔོན་
ཞིང་ཆེན་དང༌། ཀན་སུའུ་ཞིང་ཆེན། སི་ཁྲོན་ཞིང་ཆེན། ཡུན་ནན་ཞིང་ཆེན་
བཅས་སུ་བོད་རིགས་རང་སྐྱོང་ཁུལ་བཅུ་དང༌། རང་སྐྱོང་རྫོང་གཉིས་བཅས་
ཡོངས་གྲགས་སུ་ལྗོངས་དང་ཞིང་ཆེན་ལྔའི་བོད་རིགས་ཞེས་པ་དེ་ཡིན། བོད་
ལྗོངས་དང་ཞིང་ཆེན་དེ་དག་གི་བོད་རིགས་ས་ཁུལ་རྣམས་ཀྱང་སྤྱི་ཚོགས་རིང་
ལུགས་ཀྱི་མེས་རྒྱལ་ཁྱིམ་ཚང་ཆེན་པོའི་དབུས་སུ། རླབས་ཆེན་ཀྲུང་གོ་གུང་ཁྲན་
ཏང་གི་ཡང་དག་པའི་དབུ་ཁྲིད་འོག་སྤུན་ཟླ་མི་རིགས་གཞན་དང་འདྲ་བར་མི་
རིགས་འདྲ་མཉམ་གྱི་ཁེ་ཕན་ལོངས་སུ་སྤྱོད་ཐུབ་པ་དང་། ཆབ་སྲིད། རིག་
གནས། དཔལ་འབྱོར་སོགས་ཡར་ངོའི་ཟླ་ལྟར་ཉིན་བཞིན་གོང་དུ་འཕེལ་ཞིང་།
བདེ་སྐྱིད་ ཕུན་སུམ་ཚོགས་པའི་དཔལ་ལ་རོལ་དང་རོལ་བཞིན་ཡོད་པ་འདི་
ལགས་སོ། །
343



བཅུ་གསུམ། བོད་ཀྱི་ཡུལ་དུ་བྱོན་པའི་པཎ་ཆེན་སྐུ་རབས་
དག་གི་མཛད་རྣམ་སྐོར་མདོ་ཙམ་བཤད་པ།
དེ་ཡང་བོད་ཀྱི་ལོ་རྒྱུས་རིང་མོ་ལས་རྒྱལ་པཎ་རྣམ་གཉིས་ཞེས་ནམ་མཁའི་
རྒྱུ་སྐར་དབུས་སུ་ཉི་ཟླ་བཞིན་འཛིན་མའི་ཡོངས་སུ་སྙན་པར་གྲགས་པ་ལས་
འདིར་པཎ་ཆེན་ རིན་ པོ་ ཆེན་ སྐུ་ རིམ་ དག་ གིས་ མཛད་རྣམ་ མདོ་ ཙམ་ ཞུ་ན།
པཎ་ཆེན་ཨེར་ཏི་ནི་སྐུ་འཕྲེང་བརྒྱུད་རིམ་ལས་དང་པོ་ནི་མཁས་གྲུབ་རྗེའམ་དགེ་
ལེགས་དཔལ་ བཟང་ ཞེས་ བོད་ རབ་ བྱུང༌ དྲུག་ པའི་ ཤིང༌ གླང་ ལོ་ སྟེ་ སྤྱི་ ལོ་
༡༣༨༥ལོར་ལ་སྟོད་བྱང་གི་ས་ཆའི་ལྡོག་གཞུང་དུ་བྱང་པ་བདག་པོའི་དཔོན་
རིགས་ཡབ་བཀྲ་ཤིས་དཔལ་བཟང་དང་ཡུམ་བུ་འདྲེན་རྒྱལ་མོ་གཉིས་ལ་སྲས་
གསུམ་འཁྲུངས་པ་ལས་བུ་ཆེ་བ་དེ་ཡིན། བྱིས་པའི་དུས་ནས་ན་མཉམ་གཞན་
དང་མི་འདྲ་བའི་མཁྱེན་རབ་ཀྱི་རྩལ་དར་རྣམ་དཔྱོད་ཁྱད་དུ་འཕགས་པ་ཞིག་
ཡོད་སྟབས་འགའ་ཞིག་གིས་མཁས་གྲུབ་ལྷ་དབང་པོའི་སྐྱེ་བ་ཡིན་པར་གླེང་བས་
མཁས་གྲུབ་ཅེས་མཚན་བཟང་བྱིས་པའི་དུས་ནས་ཐོགས་པ་ཞིག་བྱུང་། ཁོང་
དགུང་ལོ་བདུན་པའི་ཐོག་ཏུ་གནས་བརྟན་འདུལ་བ་འཛིན་པ་མཁན་ཆེན་སེང་
གེ་རྒྱལ་མཚན་དང་རྒྱུ་མ་བ་ཡོན་ཏན་འོད་ལས་དགེ་ཚུལ་གྱི་སྡོམ་པ་བཞེས་པས་
མཚན་ལ་མཁས་གྲུབ་དགེ་ལེགས་དཔལ་བཟང་པོ་ཞེས་གསོལ། དེ་ནས་མཁན་
སློབ་རྣམ་གཉིས་ཀྱི་དྲུང་ནས་འདུལ་བའི་བསླབ་བྱ་རྣམས་གསན་ནས་ལེགས་
སྲུང་མཛད། རྗེ་བཙུན་རེ་མདའ་བ་ཆེན་པོ་ལས་ ཚད་མ་དང་། མངོན་པ།
ཕར་ཕྱིན། དབུ་མ་བཅས་གསན་བསམ་མཐར་ཕྱིན་པ་མཛད། བླ་མ་དམ་པ་
བསོད་ནམས་ རྒྱལ་ མཚན་དང་ལམ་འབྲས་ པ་ ཡེ་ ཤེས་དཔལ་བ་སོགས་ལས་
344



གསང་སྔགས་ཀྱི་ཆོས་སྐོར་མཐའ་ཡས་པ་གསན། དགུང་ལོ་བཅུ་དྲུག་ལ་ས་སྐྱའི་
མཁས་པ་རྣམས་ཀྱིས་རེ་བསྐུལ་ལྟར་ངམ་རིངས་སུ་ཕེབས་ནས་བོ་དོང་པཎ་ཆེན་
ཕྱོགས་ལས་རྣམ་རྒྱལ་དང་རྩོད་གླེང་མཛད་མཐར་ཚད་མ་སྡེ་བདུན་གྱི་དཀའ་
གནད་གསལ་བར་སྟོན་པ་ཡིད་ཀྱི་མུན་སེལ་ཞེས་སྐབས་དེར་ཕན་ཚུན་རྩོད་གླེང་
མཛད་པའི་ཚིག་རྣམས་གཞིར་བཟུང་སྟེ། རྗེས་དགུང་ལོ་ཉེར་དགུའི་ཐོག་ཉང་
སྟོད་ལྕང་ར་དཔལ་འབར་གྱི་དགོན་པར་བཞུགས་སྐབས་ལེགས་བསྒྲིག་མཛད།
དགུང་ལོ་ཉི་ཤུའི་ཐོག་རྗེ་བཙུན་རེ་མདའ་བ་གཞོན་ནུ་བློ་གྲོས་ཀྱིས་མཁན་པོ་
དང༌། མཁས་དབང་དཔལ་འབྱོར་ཤེས་རབ་ཀྱིས་ལས་སློབ་མཛད་དེ་བསྙེན་
རྫོགས་ཀྱི་སྡོམ་པ་བཞེས། དེ་ནས་དགུང་ལོ་ཉེར་གསུམ་ཐོག་རྗེ་ཙོང་ཁ་པ་སེ་ར་
ཆོས་སྡིངས་སུ་བཞུགས་པ་དང་མཇལ་ཞིང༌། རྗེས་ཐུགས་བརྩེ་ཆེན་པོས་རྗེས་སུ་
བཟུང་སྟེ། མདོ་སྔགས་ཀྱི་ཆོས་རྒྱུན་སྤྱི་དང་ཐུན་མོང་མ་ཡིན་པའི་གདམས་པ་
ཡོངས་རྫོགས་གནང་བར་ཐོས་བསམ་རྒྱ་ཆེར་མཛད། དགུང་ལོ་ཞེ་བདུན་ལ་
རྒྱལ་ཚབ་དར་མ་རིན་ཆེན་ཟུར་བཞུགས་མཛད་དེ་བཀའ་ཕེབས་པ་ལྟར་དགའ་
ལྡན་གྱི་ཁྲིར་ཕེབས་ནས་མདོ་སྔགས་ཀྱི་བཀའ་ཡང་ཡང་བསྩལ་ཞིང་དགའ་ལྡན་
དུ་གཞུང་ཆེན་པོ་ལྔའི་སློབ་གཉེར་གྱི་བཤད་གྲྭ་འཛུགས་གནང་བས་འཆད་རྩོད་
རྩོམ་གསུམ་གྱི་བྱ་བ་འཕེལ་རྒྱས་ཆེན་པོ་བྱུང་ཞིང་། དགའ་ལྡན་གྱི་ཁྲི་ལོ་བརྒྱད་
ཙམ་རིང་ བསྐྱངས་ ཏེ་ དགུང་ ལོ་ ང་ བཞིའི་ ཐོག་ དགོངས་ པ་ གཞན་ དོན་ དུ་
གཤེགས་སོ། །
པཎ་ཆེན་ཨེར་ཏི་ནི་སྐུ་འཕྲེང་བརྒྱུད་རིམ་ལས་གཉིས་པ་ནི་བསོད་ནམས་
ཕྱོགས་ཀྱི་གླང་པོ་ཞེས་བོད་རབ་བྱུང་བདུན་པའི་ས་ལུག་ལོ་སྟེ་སྤྱི་ལོ་ ༡༩ ༣ ༡ལོར་
གཙང་ལྗོངས་ལྷོ་ཁུད་དུ་བླ་མ་རྣམ་རྒྱལ་དབང་ཕྱུག་གི་ཚ་བོར་སྐུ་འཁྲུངས། བ་
སོ་ཆོས་ཀྱི་རྒྱལ་མཚན་གྱིས་མཚན་ཆ་ཚང་གསོལ། སེམས་དཔའ་ཆེན་པོ་བློ་གྲོས་
345



སྦས་པ་སོགས་ཡོངས་འཛིན་དུ་མར་བསྟེན་ནས་མདོ་སྔགས་ཀྱི་རིག་པའི་གནས་
ཀུན་ལ་མཁས་པར་གྱུར། དབེན་པའི་དགོན་པ་ཞོལ་གྱི་གདན་ས་མཛད་པ་དང་
ཁྲི་པའི་ཐུགས་འགན་བཞེས། གསང་ཕུར་གྲྭ་སྐོར་ཡང་མཛད། ཐུབ་སྐུ་ཞིག་
གིས་ལུང་བསྟན་པ་བཞིན་དབེན་རྩ་ཕུར་ཆོས་འཁོར་དབུས་སྡིངས་ཞེས་པའི་མོ་
དགོན་ཞིག་ཕྱག་བཏབ། དེར་དགེ་ལུགས་པའི་བསྟན་པ་རྒྱས་པར་གསུངས་
པའི་དབེན་ས་སྙན་བརྒྱུད་ཀྱི་རྩོམ་སྲོལ་བཏོད། འདབ་ཆགས་བྱ་ལ་གླེང་མོལ་
མཛད་ཚུལ་གྱི་མགུར་སོགས་བསྟན་བཅོས་མང་དུ་བརྩམས། དགུང་ལོ་དྲུག་ཅུ་
རེ་དྲུག་ལ་ཕེབས་པ་རབ་བྱུང་བརྒྱད་པའི་ཤིང་བྱི་ལོའི་བོད་ཟླ་གསུམ་པའི་ཚེས་
ཉེར་ལྔ་ཉིན་དགོངས་པ་ཆོས་དབྱིངས་སུ་ཐིམ་མོ། །
པཎ་ཆེན་ཨེར་ཏི་ནི་སྐུ་འཕྲེང་བརྒྱུད་རིམ་ལས་གསུམ་པ་དབེན་ས་པ་བློ་
བཟང་ དོན་ གྲུབ་ ཅེས་ བོད་ རབ་ བྱུང༌ བརྒྱད་ པའི་ ཤིང༌ གླང་ ལོ་ སྟེ་ སྤྱི་ ལོ་
༡༥༠ ༥ལོར་གཙང་སྟོད་ལྷ་ཁུལ་དབེན་ས་རུ་སྐུ་འཁྲུངས་ནས་དགུང་ལོ་དྲུག་ཅུ་
རེ་གཉིས་ལ་ཕེབས་པ་བོད་རབ་བྱུང་དགུ་པའི་མེ་སྟག་ལོ་སྟེ་སྤྱི་ལོ་ ༡༥༦༦ལོའི་
བོད་ཟླ་གཉིས་པའི་ཚེས་ཉེར་གསུམ་ཉིན་སྐུ་འདས་སོ། །
པཎ་ཆེན་ཨེན་ཏི་ནི་སྐུ་འཕྲེང་བརྒྱུད་རིམ་ལས་བཞི་པ་ནི་བློ་བཟང་ཆོས་ཀྱི་
རྒྱལ་མཚན་ཞེས་བོད་རབ་བྱུང་བཅུ་པའི་ལྕགས་སྟག་ལོ་སྟེ་སྤྱི་ལོ་ ༡༥༧༠ལོར་
གཙང་སྟོད་ལྷན་དྲུག་བརྒྱ་བའི་སྤེའུ་ཞེས་པའི་ཡུལ་དུ་ཡབ་དྲུང་འཚོ་བ་ཀུན་
དགའ་འོད་ཟེར་དང་ཡུམ་མཚོ་རྒྱལ་གཉིས་ཀྱི་སྲས་སུ་འཁྲུངས། དགུང་ལོ་ལྔ་ལ་
ཕེབས་སྐབས་དབེན་ས་པ་བློ་བཟང་དོན་གྲུབ་ཀྱི་སློབ་མ་མཁས་གྲུབ་སངས་རྒྱས་
ཡེ་ཤེས་ཀྱིས་དབེན་ས་པའི་སྤྲུལ་སྐུ་ལ་ངོས་འཛིན་ཞུས་ཏེ་མཚན་ལ་བློ་བཟང་
ཆོས་ཀྱི་རྒྱལ་མཚན་ཞེས་གསོལ། དགུང་ལོ་བཅུ་བཞིའི་ཐོག་དབེན་དགོན་གྱི་
ཁྲིར་བཀོད། དགུང་ལོ་ སོ་ གཅིག་ ཐོག་བཀྲ་ ཤིས་ལྷུན་པོའི་མཁན་པོ་མཛད།།
346



དགུང་ལོ་ཞེ་བཞི་པ་ཆུ་གླང་ལོ་ནས་ལོ་དྲུག་གི་རིང་ ལྷ་ས་སྨོན་ལམ་ཆེན་མོའི་
ཚོགས་དབུར་ཕེབས་ ཤིང་། གདན་ས་ གསུམ་གྱི་སློབ་གཉེར་ཐོན་པའི་དགེ་
བཤེས་རྣམས་ལྷ་ས་སྨོན་ལམ་ཆེན་མོར་དམ་བཅའ་འཇོག་རྒྱུ་དང༌། ཨང་རིམ་
བྱ་དགའ་ གནང༌ རྒྱུ་ བཅས་ དགེ་ གཤེས་ ལྷ་ རམས་ པའི་ལུགས་སྲོལ་ཐོག་མར་
གསར་གཏོད་གནང་ཞིང༌། གཞུང་ཆེན་མོ་ལྔའི་སློབ་གཉེར་གོང་འཕེལ་འགྲོ་
རྒྱུར་བསྐུལ་མ་ཐེབས་པ་བཅས་དགེ་ལུགས་པའི་བསྟན་ཇུས་ལ་ཕན་པ་ཧ་ཅང་
ཆེན་པོ་ཐོགས་ཡོད། རབ་བྱུང་བཅུ་པའི་ཆུ་ཁྱི་ལོར་ཏཱ་ལའི་བླ་མ་སྐུ་འཕྲེང་ལྔ་པ་
ངོས་འཛིན་མཚན་གསོལ་མཛད་དེ་འཕྱོང་རྒྱས་ནས་དབུས་སུ་གདན་དྲངས་བ་
དང་ཁྲིར་བསྐོས་ཀྱི་འགན་བཞེས་གནང༌། སེ་འབྲས་གཉིས་ཀྱི་མཁན་པོ་གཅིག་
ལྕོགས་ལོ་དྲུག་རིང་མཛད། བོད་ཀྱི་རབ་བྱུང་བཅུ་གཅིག་པའི་ལྕགས་འབྲུག་
ལོར་ཏཱ་ལའི་བླ་མ་སྐུ་ཕྲེང་ལྔ་པ་དང་གྲོས་མོལ་གནང་སྟེ་སེ་ཆེན་ཆོས་རྗེ་གདོང་
བྱང་ཤར་ཧྲེན་ཡང་དུ་མན་ཇུའི་གོང་མ་དང་པོ་རྒྱུན་ཀྲི་ལ་འཚམས་འདྲིའི་ཡི་གེ་
དང་རྟེན་བཅས་བསྐུར་བ་གནང་། རབ་བྱུང་བཅུ་གཅིག་པའི་ཤིང་སྤྲེལ་ལོར་
གོང་མ་ཧྲུན་ཀྲི་ཁྲིར་འཁོད་རྗེས་བླ་མ་རྡོ་རྗེ་འཆང་ཞེས་མཚན་རྟགས་ཕུལ། དེ་
ནས་དགུང་ལོ་གོ་གསུམ་ལ་ཕེབས་པ་རབ་བྱུང་བཅུ་གཅིག་པའི་ཆུ་སྟག་ལོར་སྐུ་
གཤེགས་སོ། །
པཎ་ཆེན་ཨེར་ཏི་ནི་སྐུ་འཕྲེང་བརྒྱུད་རིམ་ལས་ལྔ་པ་བློ་བཟང་ཡེ་ཤེས་ཞེས་
བོད་རབ་བྱུང་བཅུ་གཅིག་པའི་ཆུ་ཡོས་ལོ་སྟེ་སྤྱི་ལོ་ ༡༦༦༣ལོའི་བོད་ཟླ་བདུན་
པའི་ཚེས་བཅོ་ལྔ་ཉིན་ཡབ་ཞབས་དྲུང་བསོད་ནམས་ གྲགས་ པ་དང་ཡུམ་ཚེ་
བརྟན་བུ་ཁྲིད་གཉིས་ཀྱི་སྲས་སུ་གཙང་ཐོབ་རྒྱལ་བྲུལ་ཚང་དུ་སྐུ་འཁྲུངས། དེའི་
ཕྱི་ལོར་ཏཱ་ལའི་བླ་མ་སྐུ་འཕྲེང་ལྔ་པ་ཆེན་པོས་པཎ་ཆེན་སྐུ་འཕྲེང་བཞི་པའི་ཡང་
སྲིད་དུ་ངོས་འཛིན་མཛད་དེ་བཀྲ་ཤིས་ལྷུན་པོར་གདན་དྲངས་ཏེ་གསེར་ཁྲིར་
347



མངའ་གསོལ། དགུང་ལོ་བརྒྱད་ལ་ཕེབས་སྐབས་ཏཱ་ལའི་བླ་མ་སྐུ་འཕྲེང་ལྔ་པ་
ཆེན་པོས་དགེ་ཚུལ་གྱི་སྡོམ་པ་བསྩལ། དགུང་ལོ་ཉི་ཤུ་རྩ་གཉིས་ཐོག་སྔགས་
ཆེན་རྡོ་རྗེ་འཛིན་པ་དཀོན་མཆོག་རྒྱལ་མཚན་གྱི་དྲུང་ནས་བསྙེན་རྫོགས་ཀྱི་སྡོམ་
པ་བཞེས། གོང་མ་ཁང་ཤིས་ཕོ་ཉ་མངགས་ཏེ་གདན་ཞུ་ཡང་ཡང་བྱུང་རུང་མ་
ཕེབས་པར་རབ་བྱུང་བཅུ་གཉིས་པའི་མེ་གླང་ལོར་རྒྱལ་དབང་སྐུ་འཕྲེང་དྲུག་པ་
ཚངས་དབྱངས་རྒྱ་མཚོ་ལ་དགེ་བསྙེན་དང་དགེ་ཚུལ་བཅས་ཀྱི་སྡོམ་པ་འབོགས་
པར་མཛད། དགུང་ལོ་ང་གཅིག་པ་རབ་བྱུང་བཅུ་གཉིས་པའི་ཆུ་སྦྲུལ་ལོར་གོང་
མས་བོད་སྐད་དུ་མཁས་པ་རིན་པོ་ཆེའི་སྐད་དོད་དུ་ལེགས་སྦྱར་དང་སོག་སྐད་
གཉིས་ཤན་སྦྱར་ནས་པཎ་ཆེན་ཨེར་ཏི་ནི་ཞེས་པའི་མཚན་འཕར་དང་འཇའ་ས་
ཐམ་ག་ཕུལ། དེ་ནས་ བཟུང་ སྐུ་འཕྲེང་རིམ་བྱོན་ལ་ཐ་སྙད་དེ་ ལྟར་ གྲགས།
ལྕགས་བྱི་ལོར་རྒྱལ་དབང་སྐུ་འཕྲེང་བདུན་པ་ལ་དགེ་ཚུལ་གྱི་སྡོམ་པ་འབོགས་
པར་མཛད། ལམ་རིམ་མྱུར་ལམ་དམར་ཁྲིད་དང་རང་རྣམ་སོགས་བཀའ་རྩོམ་
པོད་བཞི་ལྷག་བཞུགས། དགུང་ལོ་དོན་ལྔ་ལ་ཕེབས་པ་མེ་སྦྲུལ་ལོར་བླ་བྲང་
ཡིད་དགའ་ཆོས་འཛིན་དུ་དགོངས་པ་ཆོས་དབྱིངས་སུ་ཐིམ་མོ། །
པཎ་ཆེན་ཨེར་ཏི་ནི་སྐུ་འཕྲེང་བརྒྱུད་རིམ་ལས་དྲུག་པ་ནི་དཔལ་ལྡན་ཡེ་
ཤེས་ཞེས་བོད་རབ་བྱུང་བཅུ་གཉིས་པའི་ས་རྟ་ལོ་སྟེ་སྤྱི་ལོ་ ༡༧༣༨ལོའི་བོད་ཟླ་
བཅུ་པའི་ཚེས་བཅུ་ཉིན་གཙང་ཤངས་རྣམ་གླིང་རྫོང་ཁོངས་གྲམ་བཀྲ་ཤིས་རྩེ་
ཞེས་པའི་ཡུལ་དུ་ཡབ་ཐང་ལྷ་དང་ཡུམ་ལ་དྭགས་རྒྱལ་པོའི་སྲས་མོ་ཉི་ཟླ་དབང་
མོ་གཉིས་ཀྱི་སྲས་སུ་ སྐུ་འཁྲུངས། དགུང་ལོ་གསུམ་པར་རྒྱལ་དབང་སྐུ་ཕྲེང་
བདུན་པས་པཎ་ཆེན་སྐུ་ཕྲེང་ལྔ་པའི་ཡང་སྲིད་ངོས་འཛིན་གནང༌། དགུང་ལོ་
བཞི་ལ་ཕེབས་ སྐབས་ བཀྲ་ཤིས་ ལྷུན་ པོའི་ དགོན་ དུ་ སྒེར་ཁྲིར་མངའ་གསོལ།
དགུང་ལོ་བདུན་པར་དབུས་སུ་ཕེབས་ནས་རྒྱལ་དབང་སྐུ་ཕྲེང་བདུན་པའི་དྲུང་
348



ནས་དགེ་ཚུལ་གྱི་སྡོམ་པ་བཞེས། མཚན་བློ་བཟང་དཔལ་ལྡན་ཡེ་ཤེས་ཞེས་
གསོལ། དེ་རྗེས་རྒྱལ་དབང་སོགས་སྐྱེས་མཆོག་དུ་མའི་དྲུང་ནས་དབང་དང་།
རྗེས་གནང་། ཁྲིད་ལུང་སོགས་མཐའ་ཡས་པ་ཐོབ། དགུང་ལོ་ཉི་ཤུ་ཐོག་ཏུ་
ཡོངས་འཛིན་བློ་བཟང་ཆོས་འཕེལ་ལས་བསྙེན་རྫོགས་མཆོད་འབུལ་ལེགས་པར་
མཛད། དེ་ནས་རྒྱལ་ཚབ་དང་བཀའ་བློ་དག་གིས་བསྐུལ་བ་བཞིན་རྒྱལ་དབང་
བསྐལ་བཟང་རྒྱ་མཚོའི་གསེར་གདུང་ཆེན་མོའི་དཀར་ཆག་དང་རབ་གནས་
གནང་། ལྕགས་འབྲུག་ལོར་རྒྱལ་བའི་ཡང་སྲིད་བཙལ་འཚོལ་ངོས་འཛིན་གྱི་
ཐུགས་འགན་གཙོ་བོ་བཞེས། དེའི་ཕྱི་ལོར་རྒྱལ་བའི་ཆུང་སྲིད་རིན་པོ་ཆེའི་དབུ་
སྐྲ་གཙུག་ཕུད་བཞེས་ཏེ་བློ་བཟང་བསྟན་པའི་དབང་ཕྱུག་འཇམ་དཔལ་རྒྱ་མཚོ་
ཞེས་པའི་མཚན་གསོལ། མེ་ཁྱི་ལོར་རྒྱལ་དབང་འཇམ་དཔལ་རྒྱ་མཚོ་ལ་བསྙེན་
རྫོགས་ཀྱི་སྡོམ་པ་འབུལ་གནང་མཛད། མེ་སྤྲེལ་ལོ་སྟེ་སྤྱི་ལོ་ ༡༧༧༦ལོར་གོང་
མས་ཕོ་ཉ་མངགས་ཏེ་པེ་ཅིན་དུ་གདན་དྲངས། དེའི་ཕྱི་ལོར་གདན་ས་བཀྲ་
ཤིས་ལྷུན་པོ་དང་ཁ་བྲལ་ཏེ་དབུས་སུ་ཕེབས་ནས་ཕོ་བྲང་པོ་ཏ་ལར་རྒྱལ་དབང་
འཇམ་དཔལ་རྒྱ་མཚོ་མཆོག་དང་ཞལ་འཛོམས། རྒྱལ་དབང་ལ་དབང་ལུང་
རྗེས་གནང་སོགས་ཟབ་ཆོས་མཐའ་ཡས་པ་ཕུལ། དགུང་ལོ་ཞེ་གཅིག་ཐོག་མདོ་
སྨད་ཁུལ་དུ་ཕེབས་ནས་ སྐུ་འབུམ་དང༌། ཧོར་ཡུལ་དགོན་སྡེ་ཁག་གི་སྐྱེ་བོ་
འབུམ་ཕྲག་དུ་མར་མདོ་སྔགས་ཀྱི་ཆོས་འཁོར་རྒྱ་ཆེར་བསྐོར། དགུང་ལོ་ཞེ་
གཉིས་པ་ས་ཕག་ལོ་སྟེ་སྤྱི་ལོ་ ༡༧༧༩ལོའི་ཟླ་དྲུག་པར་རྗེ་ཉིད་སྐུ་འཁོར་དང་
བཅས་པ་གོང་མ་ཆན་ལུང་གིས་གདན་དྲངས་པ་བཞིན་རྒྱ་ནག་ཏུ་ཕེབས་ནས་
གོང་མ་བཅས་རྒྱལ་བློན་འཁོར་འབངས་ཡོངས་ལ་ཆོས་དང་རྗེས་གནང་མང་པོ་
བསྩལ། གོང་མས་ཐུགས་བརྩེ་ཆེན་པོས་གཡང་ཊིའི་ཐམ་ག་དང་འཇའ་ས་གྱ་
ནོམ་པ་ཕུལ། དེའི་ཕྱི་ལོར་པེ་ཅིན་ཧོང་སི་ཞེས་པའི་ལྷ་ཁང་དུ་སྐུ་གཤེགས། སྐུ་
349



གདུང་གཙང་བཀྲ་ཤིས་ལྷུན་པོར་གདན་དྲངས་ཏེ་གསེར་སྡོང་གསར་བཞེངས་
ཀྱི་བཞུགས་སུ་གསོལ། ཁོང་གིས་གསུང་ཆོས་ལ་སྨོན་ལམ། ལམ་ཡིག རང་
རྣམ། མོ་ཡིག གསོལ་འདེབས། མཆོད་གཏོར་སོགས་པོད་འབྲིང་དགུ་ཙམ་
མཛད་དོ། །
པཎ་ཆེན་ཨེར་ཏི་ནི་སྐུ་འཕྲེང་བརྒྱུད་རིམ་ལས་བདུན་པ་ནི་བསྟན་པའི་ཉི་
མ་ཞེས་བོད་རབ་བྱུང་བཅུ་གསུམ་པའི་ཆུ་སྟག་ལོ་སྟེ་སྤྱི་ལོ་ ༡༧༨༢ ལོའི་བོད་ཟླ་
བཞི་པའི་ཚེས་བཅུ་གསུམ་ཉིན་གཙང་ཉང་སྨད་པ་སྣམ་སྐྱིད་གཤོངས་ཞེས་པའི་
ཡུལ་དུ་ཡབ་དཔལ་ལྡན་དོན་གྲུབ་དང་ཡུམ་འཆི་མེད་རྒྱལ་མོ་གཉིས་ཀྱི་སྲས་སུ་
ངོ་མཚར་བའི་སྒོ་ནས་སྐུ་བལྟམས། ལོ་དེར་རྒྱལ་དབང་སྐུ་འཕྲེང་བརྒྱད་པས་
པཎ་ཆེན་སྐུ་གོང་མའི་སྤྲུལ་སྐུ་སྟེ་པཎ་ཆེན་སྐུ་འཕྲེང་བདུན་པར་ངོས་འཛིན་
མཛད། ལོ་མཇུག་ཏུ་ཡང་སྲིད་རིན་པོ་ཆེ་ པ་སྣམ་ཐར་པ་དགོན་དུ་གདན་
དྲངས། ཤིང་སྦྲུལ་ལོ་སྟེ་སྤྱི་ལོ་ ༡༧༨ ༥ལོར་རྒྱལ་དབང་མཆོག་ནས་དབུ་སྐྱེས་
གཙུག་ཕུད་བཞེས་ཏེ་བློ་བཟང་དཔལ་ལྡན་བསྟན་པའི་ཉི་མ་ཕྱོགས་ལས་རྣམ་
རྒྱལ་དཔལ་བཟང་པོ་ཞེས་མཚན་གསོལ། དགུང་ལོ་བདུན་པའི་ཐོག་བཀྲ་ཤིས་
ལྷུན་པོའི་གསེར་ཁྲི་ལ་མངའ་གསོལ། དེའི་ཕྱི་ལོར་རྒྱལ་དབང་འཇམ་དཔལ་རྒྱ་
མཚོ་ལས་དགེ་ཚུལ་གྱི་སྡོམ་པ་བཞེས། དགུང་ལོ་བཅུ་པ་ལྕགས་ཕག་ལོར་གོར་
ཥ་པས་བོད་དུ་དམག་བཏེགས་པས་ལྷ་སར་ཕེབས་ཏེ་ཕོ་བྲང་པོ་ཏ་ལར་རྒྱལ་
དབང་ཡབ་སྲས་གསེར་ཞལ་ལྷན་འཛོམ་བྱུང༌། དེ་ནས་རྒྱལ་བ་རིན་པོ་ཆེ་དང་།
ཡོངས་འཛིན་འབྲོང་རྩེ་བློ་བཟང་ཚུལ་ཁྲིམས། ཡོངས་འཛིན་གུ་གེ་བ་བློ་བཟང་
བསྟན་འཛིན་བཅས་སྐྱེས་མཆོག་མཁས་གྲུབ་དུ་མར་བརྟེན་ནས་མདོ་སྔགས་
རིགས་གནས་ཀུན་ལ་སྦྱངས་པ་མཛད། དགུང་ལོ་ཉེར་ལྔའི་ཐོག་རྒྱལ་དབང་སྐུ་
འཕྲེང་བརྒྱད་པའི་ཡང་སྲིད་ལུང་རྟོགས་རྒྱ་མཚོའི་ངོས་འཛིན་གནང་ནས་རིམ་
350



བཞིན་རྒྱལ་དབང་གི་མཚན་གསོལ་བ་དང༌་། རབ་བྱུང་དགེ་ཚུལ་གྱི་སྡོམ་པ་
གནང་ཡང་རྒྱལ་དབང་དེ་ཉིད་དགུང་ལོ་ཆུང་སྐབས་དགོངས་པ་རྫོགས་རྗེས།
སྔར་ཡང་ཆུ་རྟ་ལོ་སྟེ་སྤྱི་ལོ་ ༡༨ ༢ ༢ ལོར་རྒྱལ་དབང་སྐུ་འཕྲེང་བཅུ་པ་ཚུལ་ཁྲིམས་
རྒྱ་མཚོའི་དབུ་སྐྱེས་གཙུག་ཕུད་བཞེས་ནས་ཡོངས་རྫོགས་དགེ་བསྙེན་གྱི་བསླབ་
སྡོམ་ཕུལ་ཏེ་མཚན་གསོལ། དགུང་ལོ་ང་གསུམ་ལ་རྒྱལ་དབང་མཆོག་སྤྲུལ་ལ་
བསྙེན་རྫོགས་ཀྱི་སྡོམ་པ་གནང་། དེ་ནས་ལྕགས་གླང་ལོ་སྟེ་སྤྱི་ལོ་ ༡༨༩ ༡ལོར་
ཡང་རྒྱལ་དབང་སྐུ་འཕྲེང་བཅུ་གཅིག་པ་ངོས་འཛིན་མཛད་ནས་གཙུག་ཕུད་
བཞེས་ཤིང་མཚན་གསོལ། དགུང་ལོ་རེ་གསུམ་ལ་ཕེབས་པ་རབ་བྱུང་བཅུ་བཞི་
པའི་ཤིང་འབྲུག་ལོར་ཚེ་སྨོན་གླིང་འཇམ་དཔལ་ཚུལ་ཁྲིམས་སྲིད་སྐྱོང་གནས་
དབྱུང་གནང་ཚབ་ཟླ་བརྒྱད་པའི་ཚེས་དྲུག་ནས་ཕྱི་ལོའི་ཟླ་བཞི་པའི་ཚེས་ཉེར་
དྲུག་བར་བོད་སྤྱིའི་ཆོས་སྲིད་གཉིས་ཀྱི་ཐུགས་འགན་ཡོངས་སུ་མཛད། ཁོང་
གིས་སྐུ་ཚེ་ཧྲིལ་པོར་ལྗགས་རྩོམ་པོད་དགུ་ཙམ་མཛད། དགུང་ལོ་བདུན་ཅུ་དོན་
གཉིས་ལ་ཕེབས་པ་རབ་བྱུང་བཅུ་བཞི་པའི་ཆུ་གླང་ལོ་སྟེ་སྤྱི་ལོ་ ༡༨༥༣ལོར་
དགོངས་པ་ཆོས་དབྱིངས་སུ་གཤེགས་སོ། །
པཎ་ཆེན་ཨེར་ཏི་ནི་སྐུ་འཕྲེང་བརྒྱུད་རིམ་ལས་བརྒྱུད་པ་ནི་བསྟན་པའི་
དབང་ཕྱུག་ཅེས་བོད་རབ་བྱུང་བཅུ་བཞི་པའི་ཤིང་ཡོས་ལོ་སྟེ་སྤྱི་ལོ་ ༡༨ ༥ ༥ལོའི་
བོད་ཟླ་བརྒྱད་པའི་ཚེས་བརྒྱད་ཉིན་མོར་ཡབ་བོན་རིགས་བསྟན་འཛིན་དབང་
རྒྱལ་དང་ཡུམ་བཀྲ་ཤིས་ལྷ་མོ་གཉིས་ཀྱི་སྲས་སུ་གཙང་ཐོབ་རྒྱལ་བྲུལ་ཚང་ཞེས་
པའི་ཡུལ་དེར་སྐུ་འཁྲུངས། མེ་འབྲུག་ལོར་གོང་མ་ཞན་ཕུང་གིས་བཀའ་བཞིན་
ལྷ་ལྡན་གཙུག་ལག་ཁང་གི་ཇོ་བོ་རིན་པོ་ཆེའི་མདུན་དུ་གསེར་བུམ་དཀྲུགས་ཏེ་
པཎ་ཆེན་སྐུ་གོང་མའི་ཡང་སྲིད་དུ་ངོས་འཛིན་གྱིས་ཁྲིར་ཕེབས་མཛད། དགུང་
ལོ་བདུན་ནས་ཉེར་གཅིག་ བར་ དགེ་བའི་བཤེས་གཉེན་དུ་མའི་མདུན་ནས་
351



གཞུང་ཆེན་བཀའ་པོད་ལྔར་ཐུགས་གཉེར་མཛད། རབ་བྱུང་བཅོ་ལྔ་པའི་ཤིང་
ཕག་ལོར་རྒྱལ་དབང་སྐུ་འཕྲེང་བཅུ་གཉིས་པ་གཤེགས་འཕྲལ་སྤྲུལ་སྐུ་མྱུར་བྱོན་
གསོལ་འདེབས་མཛད། དགུང་ལོ་ཉེར་བཞི་ལ་ཕེབས་སྐབས་དབུས་སུ་ཕེབས་
ནས་རྒྱལ་དབང་སྐུ་འཕྲེང་བཅུ་གསུམ་པའི་དབུ་སྐྲ་གཙུག་ཕུད་བཞེས་ཏེ་མཚན་
གསོལ། རྗེ་འདི་ཉིད་ཀྱི་མི་ཚེ་ཧྲིལ་པོར་ཐོས་བསམ་སྒོམ་གསུམ་གྱི་འབྲས་བུ་
རབ་ཏུ་སྨིན་ཞིང་འཆད་རྩོད་རྩོམ་གསུམ་གྱི་ལས་ལ་བཞུགས་མཐར་རབ་བྱུང་
བཅོ་ལྔ་པའི་ཆུ་རྟ་ལོའི་བོད་ཟླ་དྲུག་པའི་ཚེས་བཅུ་དྲུག་ཉིན་སྐུ་མྱ་ངན་ལས་
འདས་སོ། །
པཎ་ཆེན་ཨེར་ཏི་ནི་སྐུ་འཕྲེང་བརྒྱུད་རིམ་ལས་དགུ་པ་ནི་ཆོས་ཀྱི་ཉི་མ་
ཞེས་བོད་རབ་བྱུང་བཅོ་ལྔ་པའི་ཆུ་ལུག་ལོ་སྟེ་སྤྱི་ལོ་ ༡༨༨༣ལོའི་བོད་ཟླ་དང་
པོའི་ཚེས་བཅུ་གཉིས་ཉིན་དྭགས་པོ་ཀ་ཤར་ཡུལ་དུ་ཡབ་རྟ་མགྲིན་དང་ཡུམ་དམ་
ཆོས་མཚོ་མོ་གཉིས་ཀྱི་སྲས་སུ་སྐུ་བལྟམས། ས་བྱི་ལོར་གོང་མ་ཀཱང་ཞུས་བཀའ་
ཕབ་ལྟར་ལྷ་ལྡན་ཇོ་བོ་ཤཱཀྱ་མུ་ནེའི་སྤྱན་སྔར་གསེར་བུམ་དཀྲུགས་ཏེ་སྐུ་འཕྲེང་
བརྒྱད་པའི་ཡང་སྲིད་ངོས་ འཛིན་ གནང་ཞིང་། རྒྱལ་ དབང་ སྐུ་ འཕྲེང་བཅུ་
གསུམ་པས་དབུ་སྐྲ་གཙུག་ཕུད་བཞེས་པ་དང་འབྲེལ་རྗེ་བཙུན་བློ་བཟང་ཐུབ་
བསྟན་ཆོས་ཀྱི་ཉི་མ་དགེ་ལེགས་རྣམ་རྒྱལ་ཞེས་པའི་མཚན་གསོལ། དེ་ནས་
ཡོངས་འཛིན་དཔོན་བྲང་བསྟན་འཛིན་དབང་རྒྱལ་སོགས་མཁས་མཆོག་དུ་མར་
བརྟེན་ནས་གཞུང་ཆེན་བཀའ་པོད་ལྔར་གསན་བསམ་ལེགས་པར་མཛད་ཅིང་
བཀྲ་ཤིས་ལྷུན་པོའི་ཁྲི་ལ་བཞུགས། རབ་བྱུང་བཅོ་ལྔ་པའི་ཤིང་འབྲུག་ལོར་
དབྱིན་ཇིའི་བཙན་འཛུལ་དམག་ལྷ་སར་འབྱོར་བའི་ཕྱི་ལོའི་ཤིང་སྦྲུལ་ལ་དབྱིན་
ཇུས་གདན་ཞུས་ལྟར་རྒྱ་གར་དུ་ཕེབས་ནས་ལོ་གཉིས་འགོར་རྗེས་གཙང་དུ་ཕྱིར་
ལོག་མཛད། ཤིང་སྟག་ལོར་གདན་ས་བཀྲ་ཤིས་ལྷུན་པོར་གསེར་ཟངས་སོགས་
352



རིན་པོ་ཆེ་དུ་མ་ལས་གྲུབ་པའི་རྒྱལ་བ་བྱམས་ པའི་ སྐུ་བརྙན་ཆེན་པོ་ གསར་
བཞེངས་གནང་། ས་ལུག་ལོར་ལྷ་སར་ཕེབས་ནས་རྒྱལ་དབང་ཆེན་པོ་མཆོག་
དཔལ་རྡོ་རྗེ་འཇིགས་བྱེད་ཀྱི་ལྗགས་བསྙེན་གྲུབ་པའི་ལེགས་འབུལ་འཇལ་ཕྱག་
གི་ཆོས་མཐུན་མཛད་སྒོའི་ཞོར་དུ་བཀྲས་ལྷུན་བླ་བྲང་གི་ཆོས་གཞིས་ཞིང་འབྲོག་
དམག་ཕོགས་དང་། ལམ་ཐོག་འཁྲི་སྒྲུབ་བཀའ་འཁྲུན་མ་ཆོད་པ་རྣམས་སྐྱབས་
ཞུའི་བཀའ་མོལ་གནང་བ་སོགས་བདུན་ཕྲག་ཁ་ཤས་སྐུ་བཞུགས་རྗེས་གཙང་དུ་
ཕྱིར་ཕེབས། དེ་རྗེས་བླ་གཞུང་བར་གྱི་འགལ་ཟླའི་དབང་གིས་ཆུ་ཕག་ལོའི་ཟླ་
བཅུ་གཅིག་པའི་ཚེས་བཅོ་ལྔའི་མཚན་མོ་པཎ་ཆེན་རིན་པོ་ཆེ་སྟོན་འཁོར་གོ་ཧྲག་
དང་བཅས་བྱང་ ཐང་བརྒྱུད་བྲོས་བྱོལ་དུ་ ཕེབས་ཏེ་ལམ་བར་མཚོ་སྔོན་དང༌།
ལན་ཀྲུའུ། ཤིས་ཨན་སོགས་བརྒྱུད་པེ་ཅིན་དུ་ཤིང་གླང་ལོ་སྟེ་སྤྱི་ལོ་ ༡༩༢ ༥ལོའི་
ཟླ་བ་གཉིས་པའི་ཚེས་གཉིས་ལ་ཕེབས་འབྱོར་བྱུང་ཏེ་ཀྲུང་ནན་ཧའེ་ཡི་ཡིང་ཏའི་
རུ་བཞུགས་ཤིང་གོ་མིན་སྲིད་གཞུང་གིས་སྣེ་ལེན་ཕེབས་བསུ་རྒྱ་ཆེ་ཞུས། སྔར་
གྱི་སྲོལ་ བཞིན་ གསེར་ ཐམ་ དང་ལེགས་ སྐྱེས་ ཕུལ། དེ་ ནས་ བྱང༌ ཤར་ དང༌།
ནང་སོག ནན་ཅིན། ཧང་ཀྲོའུ། མཚོ་སྔོན་སོགས་མེས་རྒྱལ་ནང་ཁུལ་གྱི་ས་
གནས་ཁག་མང་དུ་ཕེབས་ཏེ་བཀའ་ཆོས་གནང༌། རབ་བྱུང་བཅུ་དྲུག་པའི་ཆུ་
བྱ་ལོ་སྟེ་སྤྱི་ལོ་ ༡༩༣༣ལོར་ཁམས་སྐྱེ་དགུ་མདོར་ཕེབས་འབྱོར་སྐབས་བོད་ས་
གནས་སྲིད་གཞུང་དང་བླ་བྲང་གི་ཞབས་འབྲིང་པ་འགའ་ཤས་ཀྱི་བྱ་སྤྱོད་རྐྱེན་
ངན་སྣ་ཚོགས་འཛོམས་པར་བརྟེན་ནས་བོད་དུ་ཆིབས་བསྒྱུར་མ་ཐུབ་པར་མེ་
གླང་ལོ་སྟེ་སྤྱི་ལོ་༡༩༣༧ལོར་མཚོ་སྔོན་སྐྱེ་དགུ་མདོར་སྐུ་གཤེགས་སོ། །
པཎ་ཆེན་ཨེར་ཏི་ནི་སྐུ་འཕྲེང་བརྒྱུད་རིམ་ལས་བཅུ་པ་ནི་ཆོས་ཀྱི་རྒྱལ་
མཚན་ཞེས་ཐོག་མའི་མཚན་ལ་མགོན་པོ་ཚེ་བརྟན་ཞུ་ཞིང་། བོད་རབ་བྱུང་
བཅུ་དྲུག་པའི་ས་སྟག་ལོ་སྟེ་སྤྱི་ལོ་༡༩༢༨ལོའི་བོད་ཟླ་དང་པོའི་ཚེས་གསུམ་ཉིན་
353



མོར་མཚོ་སྔོན་ཞིང་ཆེན་གྱི་ཞུན་ཧྭ་རྫོང་ཁོངས་བིས་མདོ་ཁང་གི་ངོ་མཚར་ཞེས་
པའི་གྲོང་སྡེ་རུ་ཡབ་བིས་མདོ་སྟོང་དཔོན་གུར་མགོན་ཚེ་བརྟན་དང་ཡུམ་བསོད་
ནམས་སྒྲོལ་མ་གཉིས་ཀྱི་སྲས་སུ་ངོ་མཚར་བའི་ལྟས་དུ་མའི་སྒོ་ནས་སྐུ་བལྟམས།
ལྕགས་སྦྲུལ་ལོ་སྟེ་སྤྱི་ལོ་ ༡༩༩ ༡ལོར་པཎ་ཆེན་གཞུང་སྒར་ནང་སྒང་ནས་པཎ་
ཆེན་སྐུ་འཕྲེང་དགུ་པའི་ཡང་སྲིད་དུ་ངོས་འཛིན་ཞུས་པར་ཀྲུང་ཧྭ་མིང་གོ་སྲིད་
གཞུང་གིས་ཆོག་མཆན་ཕུལ་བ་བཞིན་གསེར་བུམ་དཀྲུག་མ་དགོས་པར་པཎ་
ཆེན་སྐུ་འཕྲེང་བཅུ་པའི་མཚན་བཞེས་ཤིང་། སྐྱབས་རྗེ་རྡོ་རྗེ་འཆང་འཇིགས་
མེད་འཕྲིན་ལས་རྒྱ་མཚོ་མཆོག་ནས་རྗེ་བཙུན་བློ་བཟང་འཕྲིན་ལས་ལྷུན་གྲུབ་
ཆོས་ཀྱི་རྒྱལ་མཚན་དཔལ་བཟང་པོ་ཞེས་མཚན་གསོལ་ཞིང་། ལོ་དེར་སྐུ་འབུམ་
བྱམས་པ་གླིང་དུ་ཁྲི་གསོལ་རྒྱས་པ་ཞུས། དེ་ནས་དངུལ་ཆུ་རིན་པོ་ཆེ་དང༌
བཀའ་ཆེན་ཨང་ཉི་མ་སོགས་ཡོངས་འཛིན་དུ་བསྟེན་ནས། ཐུན་མོང་དང་ཐུན་
མིན་གྱི་རིག་པའི་གནས་མཐའ་དག་ལ་གསན་སྦྱངས་དང་ཉམས་བཞེས་ལེགས་
པར་མཛད་པ་མ་ཟད་དགོན་སྡེ་ཉམས་གསོ་དང་སྐུ་གསུང་ཐུགས་རྟེན་གསར་
བཞེངས། ཆོས་ལུགས་ཀྱི་སློབ་གྲྭ་འཛུགས་གཉེར། དགོན་སྡེ་ཁག་ལ་བཤད་གྲྭ་
འཛུགས་རྒྱུ་སོགས་ཐུགས་འཁུར་རྒྱུན་དུ་མཛད་པས་གྲུབ་འབྲས་གཟེངས་སུ་
ཐོབ་པ་དང་དེ་འབྲེལ་རྒྱ་ཆེའི་དད་ལྡན་སེར་སྐྱ་མང་ཚོགས་ལ་དུས་འཁོར་དབང་
ཆེན་དང་། འཇིགས་བྱེད་དབང་ཆེན། བྱང་ཆུབ་ལམ་རིམ་གྱི་བཀའ་ཁྲིད་
སོགས་ཆོས་འཁོར་རྒྱ་ཆེར་བསྐོར་ཏེ་སངས་རྒྱས་བསྟན་པ་མི་ཉམས་གོང་འཕེལ་
དང་། བསྟན་པ་ཡང་དར་ལ་མཛད་རྗེས་འགྲན་ཟླ་བྲལ་བ་འཇོག་གནང་མཛད་
པ་དང་། ལྷག་པར་དུ་བོད་ལྗོངས་ཀྱིས་གཙོས་བོད་རིགས་ས་ཁུལ་གྱི་དཔལ་
འབྱོར་དང༌། རིག་གནས། སློབ་གསོ་སོགས་གོང་འཕེལ་ཡོང་ཆེད་འབད་པ་
ལྷོད་མེད་གནང་ཡོད་ ཅིང༌། རབ་བྱུང་བཅུ་ དྲུག་ པའི་ ས་ གླང་ལོ་ སྟེ་ སྤྱི་ལོ་
354



༡༩༩༩ལོའི་ཟླ་བ་བཅུ་པའི་ཚེས་གཅིག་ཉིན་ཀྲུང་ཧྭ་མི་དམངས་སྤྱི་མཐུན་རྒྱལ་
ཁབ་དབུ་བརྙེས་པའི་མཛད་སྒོ་ལ་བཀྲ་ཤིས་པའི་གློག་འཕྲིན་བཏང་གནང་བྱས།
དེའི་ཕྱི་ལོར་ཁོང་ཉིད་སྐུ་དངོས་སུ་པེ་ཅིན་དུ་ཕེབས་ནས་ཀྲུང་དབྱང་མི་དམངས་
སྲིད་གཞུང་ལ་བརྩི་བཀུར་དང་། བོད་ཞི་བས་བཅིངས་འགྲོལ་འབྱུང་ཐབས་
སྐོར་གྱི་གྲོས་མཐུན་འཇོག་རྒྱུར་སྐུལ་འདེད་དང༌རྒྱབ་སྐྱོར་གནང་བར་མིང་
རྟགས་བཀོད། ཆུ་འབྲུག་ལོར་པཎ་ཆེན་སྐུ་འཁོར་བཅས་ལྷ་ ལྡན་དུ་ཕེབས་
འབྱོར་ཟིན་ནས་ཕོ་བྲང་པོ་ཏཱ་ལར་རྒྱལ་བ་ཡབ་སྲས་གཉིས་ལྷན་འཛོམ་བྱུང་བས་
བོད་མི་རིགས་ནང་ཁུལ་དུ་མཐུན་སྒྲིལ་བའི་མཚོན་རྟགས་བཟང་པོ་ཞིག་ཡིན།
ལོ་དེ་གའི་སྤྱི་ཟླ་དྲུག་པའི་ཚེས་ཉི་ཤུ་གསུམ་ཉིན་གདན་ས་བཀྲ་ཤིས་ལྷུན་པོར་
ཞབས་སོར་འཁོད། དེ་ནས་བཟུང་ཆོས་སྲིད་གཉིས་ཀའི་མཛད་པ་མང་པོ་སྤེལ་
གནང་མཛད་ཅིང༌། ཤིང་རྟ་ལོ་སྟེ་སྤྱི་ལོ་ ༡༩༥༩ལོའི་ཟླ་བ་དགུ་པར་སྐབས་
དང་པོའི་རྒྱལ་ཡོངས་མི་དམངས་འཐུས་མི་ཚོགས་ཆེན་གྱི་གྲོས་འཚོགས་ཐེངས་
དང་པོར་ཞུགས་ཏེ་རྒྱལ་ཡོངས་མི་དམངས་འཐུས་ཚོགས་རྒྱུན་ལས་ཨུ་ཡོན་དང་།
སྲིད་གྲོས་རྒྱལ་ཡོངས་ཨུ་ཡོན་ལྷན་ཁང་གི་ཀྲུའུ་ཞི་གཞོན་པའི་གོ་གནས་དང་།
མེ་སྤྲེལ་ལོ་སྟེ་སྤྱི་ལོ་༡༩༥༦ལོའི་ཟླ་བཞི་པར་བོད་རང་སྐྱོང་གྲ་སྒྲིག་ཨུ་ཡོན་ལྷན་
ཁང་དབུ་བརྙེས་སྐབས་ཀྲུའུ་རེན་གཞོན་པའི་གོ་ས་དང་། ས་ཕག་ལོ་སྟེ་སྤྱི་ལོ་
༡༩༥༩ལོར་སྐབས་གཉིས་པའི་རྒྱལ་ཡོངས་མི་དམངས་འཐུས་མི་ཚོགས་ཆེན་གྱི་
གྲོས་འཚོགས་ཐེངས་དང་པོར་ཐོག་རྒྱལ་ཡོངས་མི་དམངས་འཐུས་ཚོགས་རྒྱུན་
ལས་ཨུ་ཡོན་ལྷན་ཁང་གི་ཨུ་ཡོན་ཀྲང་གཞོན་པར་འདེམས་ཐོན་བྱུང་བ་བཅས་གོ་
གནས་རིམ་པ་དུ་མ་བཞེས་ཏེ་ལྕགས་གླང་ལོ་སྟེ་སྤྱི་ལོ་ ༡༩༦༡ལོའི་ཟླ་དགུ་པར་
པེ་ཅིན་དུ་ཕེབས་ནས་རྒྱལ་སྟོན་དུས་ཆེན་གྱི་མཛད་སྒོར་ཞུགས་རྗེས་མེས་རྒྱལ་
ནང་ཁུལ་དུ་ལོ་ཕྱེད་ཙམ་བཞུགས་རིང་མཚོ་སྔོན་སོགས་ས་ཁུལ་དུ་གཟིགས་ཞིབ་
355



གནང་བར་ཕེབས་དུས་ས་གནས་དེ་དག་དུ་བྱུང་བའི་གནས་ཚུལ་རྣམས་བོད་
སྤྱིའི་གནད་དོན་དང་ཟུང་འབྲེལ་གནང་སྟེ་ཟླ་ཤས་རིང་ནང་མོལ་དང་ཐུགས་
བསམ་བཞེས་པར་བརྒྱུད། དེའི་ཕྱི་ལོའི་ཟླ་བ་ལྔ་པར་པེ་ཅིན་དུ་རྒྱལ་སྲིད་སྤྱི་
ཁྱབ་ཁང་ལ་གོ་རིམ་ལྡན་ཞིང་སྦ་གསང་མེད་པའི་ཐོག་ནས་བོད་དང་དེ་བཞིན་
བོད་རིགས་ས་ཁུལ་གཞན་དག་གི་ལས་དོན་སྐོར་ལ་སྐྱོན་བརྗོད་དང་གྲོས་འགོ་
བཏོན་གནང་མཛད་པ་ཁ་བྱང་དུ་བོད་སྤྱི་དང་བྱེ་བྲག་གི་གནས་ཚུལ་དང་དེ་
བཞིན་བོད་ཀྱིས་གཙོས་པའི་བོད་རིགས་ས་ཁུལ་གྱི་བདེ་སྡུག་དང་སླད་ཕྱིན་གྱི་རེ་
སྒུག་དང་རེ་འདུན་གྱི་སྙན་ཞུ་ཞེས་གོང་འབུལ་ཡི་གེ་བདུན་ཁྲི་ཡོད་པ་ཞིག་ཕུལ།
འོན་ཀྱང་གཡོན་གྱི་རིང་ལུགས་དང་རིག་གནས་གསར་བརྗེའི་རིང་དྲང་བཞག་
མ་ཡིན་པའི་ལྟ་སྟངས་འཛིན་ཏེ་ལོ་ངོ་དགུའི་རིང་བཙོན་དུ་བཞུགས་དགོས་བྱུང་།
དེ་རྗེས་ཏང་གི་སྐབས་བཅུ་གཅིག་པའི་ཀྲུང་ཨུ་ཚང་འཛོམས་གྲོས་ཚོགས་ཐེངས་
གསུམ་པ་འཚོགས་རྗེས་པཎ་ཆེན་རིན་པོ་ཆེའི་རྒྱལ་ཁབ་དབུ་ཁྲིད་ཀྱི་གོ་གནས་
སླར་གསོ་བྱུང་བ་མ་ཟད། ཏེང་ཞའོ་ཕིན་གྱིས་པཎ་ཆེན་རིན་པོ་ཆེ་མཆོག་ལ་
ཁྱེད་ནི་ རྒྱལ་ གཅེས་པ་ཆེ་ཤོས་ཡིན་ཞེས་གདེང་འཇོག་ཤིན་ཏུ་ཆེན་པོ་མཛད།
དེ་ནས་ལོ་བཅུའི་ནང་རྒྱལ་ཡོངས་ས་གནས་ཁག་དང་ཁྱད་པར་དུ་བོད་རིགས་ས་
ཁུལ་དུ་ལས་དོན་གཟིགས་ཞིབ་གནང་བར་ཕེབས་ཏེ་སྤྲོ་སེམས་ཆེན་པོས་ངང་
བོད་དང་བཅས་གྲངས་ཉུང་མི་རིགས་ས་ཁུལ་གྱི་ལས་དོན་ཐད་འཛིན་པའི་ཏང་
གི་བྱེད་ཕྱོགས་སྲིད་ཇུས་དྲིལ་བསྒྲགས་གནང་བ་དང༌། བོད་ཁུལ་གྱི་འཛུགས་
བསྐྲུན་བྱ་གཞག་ཁག་དང་མི་དམངས་ཀྱི་ཐོན་སྐྱེད་དང་འཚོ་བར་ཐུགས་འཁུར་
གནང་ཞིང་། ཏང་གི་མི་རིགས་སྲིད་ཇུས་དང་ཆོས་ལུགས་སྲིད་ཇུས་དོན་འཁྱོལ་
བྱེད་པ་དང༌། བོད་ཀྱི་ སྐད་ཡིག་ སློབ་སྦྱོང་དང༌། བེད་སྤྱོད། གོང་འཕེལ་
གཏོང་རྒྱུར་ལྷག་པར་མཐོང་ཆེན་གནང་བ། བོད་རིགས་ས་ཁུལ་ཁག་ཡར་རྒྱས་
356



-
དར་སྤེལ་གཏོང་བར་སྐུལ་མ་ཡོང་བའི་ཐད་ལེགས་སྐྱེས་ཤུགས་ཆེ་ཕུལ་གནང་
མཛད་མཐར་ས་སྦྲུལ་ལོ་སྟེ་སྤྱི་ལོ་ ༡༩༨༩ལོའི་ཟླ་བ་དང་པོའི་ཚེས་དགུ་ཉིན་
གཙང་ལྗོངས་གདན་ས་ཆེན་པོ་བཀྲ་ཤིས་ལྷུན་པོར་པཎ་ཆེན་སྐུ་འཕྲེང་ལྔ་ནས་
དགུ་པའི་བར་གྱི་མཉམ་བཞུགས་སྐུ་གདུང་མཆོད་ཁང་བསྐྱར་བཞེངས་མཛད་
ཆེན་གཙོ་སྐྱོང་གནང་བར་ཕེབས་ཤིང་། མཛད་བྲེལ་ཆེ་དྲགས་པའི་རྐྱེན་སོགས་
ཀྱིས་གློ་བུར་དུ་སྐུ་ལུས་མ་བདེ་བར་སྙུན་གཞི་ཕོག་ཏེ་ཕྱོགས་གང་ཐད་ནས་མྱུར་
སྐྱོབ་ཞུས་ཀྱང་ཕན་འབྲས་མ་ཐོན་པར་གཞིས་རྩེ་གྲོང་ཁྱེར་གྱི་བདེ་ཆེན་སྐལ་
བཟང་ཕོ་བྲང་གི་གཟིམ་ཆུང་བཤད་སྒྲུབ་འཕེལ་རྒྱས་གླིང་དུ་དགུང་ལོ་ང་གཅིག་
ལ་ཕེབས་པ་ལོ་དེའི་སྤྱི་ཟླ་དང་པོའི་ཚེས་ཉེར་བརྒྱད་ཉིན་ སྐུ་ གཞན་དོན་དུ་
གཤེགས་སོ། ། སྐུ་གཤེགས་རྗེས་ཀྲུང་དབྱང་དང་འབྲེལ་ཡོད་ས་གནས་སོ་སོའི་
མྱ་ངན་ཞུ་ཚིག་ནང་དུ་པཎ་ཆེན་རིན་པོ་ཆེ་ཁོང་ནི་རླབས་ཆེན་གྱི་རྒྱལ་གཅེས་
རིང་ལུགས་ པ་དང༌། སྐད་གྲགས་ཡོད་པའི་ རྒྱལ་དོན་གནང་སྒོ་མཁས་ཅན།
ཀྲུང་གོའི་གུང་ཁྲན་ཏང་གི་ལྷག་བསམ་ཟོལ་མེད་ཀྱི་གྲོགས་པོ། ཀྲུང་གོའི་སངས་
རྒྱས་ཆོས་ལུགས་ཀྱི་ཁྱད་དུ་འཕགས་པའི་གཙོ་འཛིན་བཅས་ཡིན་ཞེས་གདེང་
འཇོག་ཤིན་ཏུ་ཆེན་པོ་ཞུས་ཡོད་དོ། །
བཅུ་བཞི། དགའ་ལྡན་ཕོ་བྲང་སྲིད་གཞུང་སྐབས་ཀྱི་
སྡེ་སྲིད་དང་སྲིད་སྐྱོང་རིམ་བྱོན་སྐོར་
མདོ་ཙམ་བཤད་པ།
དེ་ཡང་གོང་ས་ལྔ་པ་ཆེན་པོས་དགའ་ལྡན་ཕོ་བྲང་དངོས་སུ་བཙུགས་ནས་
མཇུག་མ་འགྲིལ་བར་དུ་སྡེ་སྲིད་སྐྱོང་མཛད་རིམ་བྱོན་དག་ནི། སྡེ་སྲིད་དང་པོ་ .
357



བསོད་ནམས་ཆོས་འཕེལ་གྱིས་སྤྱི་ལོ་ ༡༦༩ ༢ ལོ་ནས་ ༡༦༥༨ ལོའི་བར་ཁྲི་ལ་
བཞུགས། འདིར་མཚན་གཞན་དུ་རྒྱ་ལོ་ཆོས་མཛད་དང་བསོད་ནམས་རབས་
ཡང་ཟེར། ཏཱ་ལའི་བླ་མ་སྐུ་འཕྲེང་ལྔ་པ་བློ་བཟང་རྒྱ་མཚོས་སྤྱི་ལོ་ ༡༦༥༨ལོ་
ནས་༡༦༦༠ལོའི་བར་སྡེ་སྲིད་སྔ་ཕྱི་བར་ཆོས་སྲིད་གཉིས་ཀའི་འགན་ཡོངས་སུ་
བཞེས། སྡེ་སྲིད་གཉིས་པ་གྲོང་སྨད་པ་འཕྲིན་ལས་རྒྱ་མཚོས་སྤྱི་ལོ་ ༡༦༦༠ལོ་
ནས་༡༦༦༨ལོའི་བར་ཁྲི་ལ་བཞུགས། སྡེ་སྲིད་གསུམ་པ་བློ་བཟང་མཐུ་སྟོབས་
ཀྱིས་སྤྱི་ལོ་ ༡༦༦༩ལོ་ནས་ ༡༦༧༥ལོའི་བར་ཁྲི་ལ་བཞུགས་མཐར་ཁྲི་ལས་ཕབ་
སྟེ་གོང་དཀར་དུ་འཇོག་གནང་མཛད། དེ་རྗེས་སྐུ་སྐལ་དུ་ཟངས་རི་བསྩལ་པས་
སྡེ་སྲིད་ ཟངས་ རི་ པའང་ ཟེར། སྡེ་སྲིད་ བཞི་ པ་ བློ་ བཟང་ སྦྱིན་ པས་ སྤྱི་ལོ་
༡༦༧༦ལོ་ནས་༡༦༧༩ལོའི་བར་ཁྲི་ལ་བཞུགས། སྡེ་སྲིད་ལྔ་པ་སངས་རྒྱས་རྒྱ་
མཚོས་སྤྱི་ལོ་༡༦༧༩ལོ་ནས་ ༡༧༠༣ལོའི་བར་ཁྲི་ལ་བཞུགས་རྗེས་སྲིད་ཚབ་ཏུ་
རང་གིས་བུ་ངག་དབང་རིན་ཆེན་གྱིས་སྤྱི་ལོ་ ༡༧༠༣ལོ་ནས་ ༡༧༠༥ལོའི་བར་
བསྐོས་བཞག་བྱས། སྡེ་སྲིད་དྲུག་པ་ངག་དབང་རིན་ཆེན་གྱིས་ཡབ་དང་ལྷན་
སྦྲེལ་བྱས་ཏེ་སྤྱི་ལོ་ ༡༧༠༥ལོ་ནས་ ༡༧༠༧ལོའི་བར་སྲིད་བསྐྱངས་མཐར་མེད་
རྒྱལ་ནང་ཁུལ་དུ་བྲོས། སྲིད་སྐྱོང་བདུན་པ་ལྷ་བཟང་ཧན་ཞེས་གུ་ཤྲཱི་བསྟན་
འཛིན་ཆོས་རྒྱལ་གྱི་ཡང་ཚ་མིང་ངོ་མ་ལྷ་བཟང་ཀླུ་དཔལ་གྱིས་སངས་རྒྱས་རྒྱ་
མཚོ་བཀྲོངས་ཏེ་སྤྱི་ལོ་ ༡༦༠༧ལོ་ནས་ ༡༦༡༧ལོའི་བར་ཁྲི་ལ་བཞུགས་རྗེས་
ཇུན་གར་ཚེ་དབང་རབ་བརྟན་གྱིས་བཏང་བའི་དམག་དཔུང་བོད་དུ་འབྱོར་
ནས་ལྷ་བཟང་ཧན་བསད། སྲིད་སྐྱོང་བརྒྱུད་པ་སྟག་རྩེ་བ་ལྷ་རྒྱལ་རབ་བརྟན་
གྱིས་སྤྱི་ལོ་ ༡༧༡༧ལོ་ནས་ ༡༧༢༠ལོའི་བར་ཁྲི་ལ་བཞུགས་མཐར་ཆིན་གོང་
མའི་དམག་དཔུང་ལྷ་སར་འབྱོར་རྗེས་བཀྲོངས་ཤིང་། ལོ་དེར་རྒྱ་བོད་ཚོགས་
འདུ་ཞེས་གོང་མའི་ཅང་ཆེན་དང་། གུང་ཚེ་དབང་ནོར་བུ། དོན་གྲུབ་ཝང་།
358



ང་ཕོད་རྡོ་རྗེ་རྒྱལ་པོ་སོགས་ཀྱིས་སྲིད་བསྐྱངས། སྲིད་སྐྱོང་དགུ་པ་དའི་ཆིང་བཱ་
ཐུར་བསོད་ནམས་ རྒྱལ་ པོས་ སྤྱི་ལོ་ ༡༧༢ ༡ལོ་ནས་ ༡༧༢༧ལོའི་ བར་ ཁྲི་ ལ་
བཞུགས་མཐར་ང་ལུམ་སྦྱར་གསུམ་གྱིས་བཀྲོངས་སྟབས་མན་ཇུ་གོང་མས་བོད་
ལྗོངས་སུ་བོད་བཞུགས་ཨམ་བན་ཆེན་མོའི་ཡ་མོན་བཙུགས། སྲིད་སྐྱོང་བཅུ་པ་
ང་ལུམ་སྦྱར་གསུམ་ཞེས་ང་ཕོད་རྡོ་རྗེ་རྒྱལ་པོ་དང་། ལུམ་པ་བཀྲིས་རྒྱལ་པོ།
སྦྱར་བ་བློ་གྲོས་རྒྱལ་པོ་བཅས་ཀྱིས་སྤྱི་ལོ་༡༧༢༧ལོ་ནས་༡༧༢༨ལོའི་བར་ཁྲི་ལ་
བཞུགས། སྲིད་སྐྱོང་བཅུ་གཅིག་པ་མི་དབང་ཕོ་ལྷ་བསོད་ནམས་སྟོབས་རྒྱལ་
གྱིས་ང་ལུམ་སྦྱར་གསུམ་ཚར་བཅད་ནས་སྤྱི་ལོ་ ༡༧༢༨ལོ་ནས་ ༡༧༩༧ལོའི་
བར་ཁྲི་ལ་བཞུགས། སྲིད་སྐྱོང་བཅུ་གཉིས་པ་ཝང་འགྱུར་མེད་རྣམ་རྒྱལ་གྱིས་སྤྱི་
ལོ་༡༧༩༧ལོ་ནས་ ༡༧༥༠ལོའི་བར་ཁྲི་ལ་བཞུགས་རྗེས་བོད་སྡོད་ཨམ་བན་
གྱིས་ཁྲོམ་གཟིགས་ཁང་དུ་དམར་གསོད་བཏང་བར་གྲགས། དེ་ནས་རྒྱལ་བ་སྐུ་
འཕྲེང༌ བདུན་ པ་ སྐལ་ བཟང༌ རྒྱ་ མཚོ་ རང༌ གིས་ སྤྱི་ ལོ་ ༡༧༥༡ལོ་ ནས་
༡༧༥ ༢ ལོའི་བར་ བཀའ་ ཤག་ གི་ ཆོས་ སྲིད་ གཉིས་ ཀྱི་འགན་ ཁུར་ ཡོངས་ སུ་
བཞེས། སྲིད་སྐྱོང་བཅུ་གསུམ་པ་དེ་མོ་རྒྱལ་ ཐོག་དང་པོ་ ཧོ་ ཐོག་ཐུབ་ངག་
དབང་འཇམ་དཔལ་བདེ་ལེགས་རྒྱ་མཚོས་སྤྱི་ལོ་ ༡༧༥༧ལོ་ནས་ ༡༧༧༧ལོའི་
བར་ཁྲི་ལ་བཞུགས། སྲིད་སྐྱོང་བཅུ་བཞི་པ་ཚེས་སྨོན་གླིང་སྐུ་འཕྲེང་དང་པོ་ཁྲི་
ཆེན་ངག་དབང་ཚུལ་ཁྲིམས་ཀྱིས་སྤྱི་ལོ་ ༡༧༧༧ལོ་ནས་ ༡༧༨༦ལོའི་བར་ཁྲི་ལ་
བཞུགས། དེ་ནས་རྒྱལ་བ་སྐུ་འཕྲེང་བརྒྱད་པ་འཇམ་དཔལ་རྒྱ་མཚོས་སྤྱི་ལོ་
༡༧༨༦ལོ་ནས་ ༡༧༩༠ལོའི་བར་ཆོས་སྲིད་གཉིས་ཀྱི་འགན་ཡོངས་སུ་བཞེས་
ནས་སྡེ་སྲིད་བཅོ་ལྔ་པ་རྟ་ཚན་བསྟན་པའི་མགོན་པོ་བསྐོས། སླར་ཡང་སྲིད་
སྐྱོང་བཅུ་དྲུག་པ་ཚེ་གླིང་ཁྲི་ཆེན་ངག་དབང་ཚུལ་ཁྲིམས་ཀྱིས་སྤྱི་ལོ་ ༡༧༩༠ལོ་
ནས་༡༧༩༡ལོའི་བར་ཁྲི་ལ་བཞུགས། དེ་ནས་སྲིད་སྐྱོང་བཅུ་བདུན་པ་སླར་
359



ཡང་ཀུན་ གླིང་ རྟ་ ཚན་ སྐུ་ འཕྲེང་ གསུམ་ པ་ བསྟན་ པའི་ མགོན་ པོས་ སྤྱི་ ལོ་
༡༧/༩ ༡ལོ་ནས་༡༨ ༡༠ལོའི་བར་ཁྲི་ལ་བཞུགས། སྲིད་སྐྱོང་བཅོ་བརྒྱད་པ་དེ་
མོ་སྐུ་འཕྲེང་བཞི་པ་ངག་དབང་བློ་བཟང་ཐུབ་བསྟན་འཇིགས་མེད་རྒྱ་མཚོས་སྤྱི་
ལོ་༡༨༡༡ལོ་ནས་ ༡༨༡༨ ལོའི་བར་ཁྲི་ལ་བཞུགས། སྲིད་སྐྱོང་བཅུ་དགུ་པ་ཚེ་
གླིང་ ངག་ དབང་ འཇམ་ དཔལ་ ཚུལ་ ཁྲིམས་ ཀྱིས་ སྤྱི་ ལོ་ ༡༨ ༡༩ལོ་ ནས་
༡༨ ༩ ༩ ལོའི་བར་ཁྲི་ལ་བཞུགས་སྐབས་ལྕགས་སྟག་ཞིབ་གཞུང་བཀོད་དོ། །
སྲིད་སྐྱོང་ ཉི་ ཤུ་ པ་ པཎ་ ཆེན་ སྐུ་ འཕྲེང་ བརྒྱད་ པ་ བསྟན་ པའི་ ཉི་ མས་ སྤྱི་ལོ་
༡༨ ༩༩ ལོ་ནས་༡༨༩ ༥ལོའི་བར་ཁྲི་ལ་བཞུགས། སྲིད་སྐྱོང་ཉེར་གཅིག་པ་རྭ་
སྒྲེང་ངག་དབང་ཡེ་ ཤེས་ ཚུལ་ ཁྲིམས་ རྒྱལ་མཚན་ གྱིས་སྤྱི་ལོ་ ༡༨ ༩ ༥ལོ་ནས་
༡༨༦༢ ལོའི་བར་དུ་སྔ་ཕྱིར་སྲིད་ལོ་བཅོ་བརྒྱད་ཙམ་བསྐྱངས་མཐར་མེས་རྒྱལ་
ནང་ཁུལ་དུ་བྲོས། སྲིད་སྐྱོང་འདིའི་རིང་ལ་ཏཱ་ལའི་བླ་མ་སྐུ་འཕྲེང་བཅུ་གཅིག་
པ་མཁས་གྲུབ་རྒྱ་མཚོས་ ༡༨༥ ༥ལོར་ཆོས་སྲིད་གཉིས་ཀྱི་འགན་བཞེས་ པར་
གྲགས་སོ། ། སྲིད་སྐྱོང་ཉེར་གཉིས་པ་སྡེ་སྲིད་བཤད་སྒྲ་ནོ་མི་ན་ཞེས་པའི་ཆོ་ལོ་
པའི་བཤད་སྒྲ་དབང་ཕྱུག་རྒྱལ་པོས་སྤྱི་ལོ་ ༡༨༦༢ ལོ་ནས་ ༡༨༦༩ལོའི་བར་ཁྲི་
ལ་བཞུགས། སྲིད་སྐྱོང་ཉེར་གསུམ་པ་སྡེ་དྲུག་གོང་མ་ཧོ་ཐོག་ཐུ་ངག་དབང་ཁྲི་
ཟུར་མཁྱེན་རབ་དབང་ཕྱུག་གིས་སྤྱི་ལོ་ ༡༨༦༩ ལོ་ནས་ ༡༨༧༢ ལོའི་བར་ཁྲི་ལ་
བཞུགས། དེ་ནས་ཏཱ་ལའི་བླ་མ་སྐུ་འཕྲེང་བཅུ་གཉིས་པ་འཕྲིན་ལས་རྒྱ་མཚོས་
སྤྱི་ལོ་ ༡༨༧༣ལོ་ནས་ ༡༨༧༥བར་ ཆོས་ སྲིད་ གཉིས་ཀྱི་འགན་ཡོངས་ སུ་ ལོ་
གསུམ་ཙམ་བཞེས། སྲིད་སྐྱོང་ཉེར་བཞི་པ་རྟ་ཚག་ངག་དབང་དཔལ་ལྡན་ཆོས་
ཀྱི་རྒྱལ་ མཚན་ གྱིས་ སྤྱི་ལོ་ ༡༨༧༥ལོ་ནས་ ༡༨༨༦ལོའི་ བར་ ཁྲི་ ལ་ བཞུགས།
སྲིད་སྐྱོང་ཉེར་ལྔ་པ་དེ་མོ་ཧོ་ཐོག་ཐུ་ངག་དབང་བློ་བཟང་འཕྲིན་ལས་རབ་རྒྱས་
ཀྱིས་སྤྱི་ལོ་ ༡༨༨༦ལོ་ནས་ ༡༨༩༦ལོའི་བར་ཁྲི་ལ་ བཞུགས་ རྗེས་ ཁྲིམས་ཕོག་
360



ནས་གཤེགས། དེ་ནས་ཏཱ་ལའི་བླ་མ་སྐུ་འཕྲེང་བཅུ་གསུམ་པ་ཐུབ་བསྟན་རྒྱ་
མཚོས་སྤྱི་ལོ་༡༨༩༦ལོ་ནས་༡༩༠༩ ལོའི་བར་ཆོས་སྲིད་གཉིས་ཀྱི་འགན་ཡོངས་
སུ་ཐོག་མར་བཞེས། སྲིད་སྐྱོང་ཉེར་དྲུག་པ་དགའ་ལྡན་ཁྲི་ཐོག་གྱ་དྲུག་པ་བློ་
བཟང་རྒྱལ་མཚན་གྱིས་སྤྱི་ལོ་ ༡༩༠༩ལོ་ནས་ ༡༩༠༩ལོའི་བར་ཁྲི་ལ་བཞུགས།
དེ་ནས་ ཡང་ཏཱ་ལའི་ བླ་ མ་ སྐུ་འཕྲེང་ བཅུ་ གསུམ་ པས་ སྤྱི་ལོ་ ༡༩༠༩ལོ་ནས་
༡༩ ༡༠ལོའི་བར་ཆོས་སྲིད་ཀྱི་འགན་བཞེས་མཐར་རྒྱ་གར་དུ་ཡུལ་བྱོལ་ཕེབས་
སྐབས་སྲིད་ཚབ་ཏུ་སྲིད་སྐྱོང་ཉེར་བདུན་པ་དགའ་ལྡན་ཁྲི་འཛིན་ཚེ་སྨོན་གླིང་ཧོ་
ཐོག་ཐུའམ་ ངག་དབང་བློ་ བཟང་བསྟན་ པའི་ རྒྱལ་ མཚན་བསྐོས་ནས་སྤྱི་ལོ་
༡༩ ༡༠ལོ་ནས་ ༡༩ ༡ ༢ ལོའི་བར་ཁྲི་ལ་བཞུགས། གོང་གི་སྲིད་སྐྱོང་དགའ་
ལྡན་ཁྲི་རབས་དང་ཏཱ་ལའི་སྐུ་འཕྲེང་བཅུ་གསུམ་པ་དག་གིས་ལུགས་གཉིས་ཀྱི་
སྲིད་བསྐྱངས་མཛད་སྐབས་གཙོ་བོ་བཤད་སྒྲ་དཔལ་འབྱོར་རྡོ་རྗེ་དང༌། ཆང་
ཁྱིམ་མཁྱེན་རབ་དཔལ་བཟང་། ཞོལ་ཁང་དོན་གྲུབ་ཕུན་ཚོགས་བཅས་ཀྱིས་
སྲིད་ཚབ་ལས་རོགས་མཛད་དོ། ། དེ་ནས་རྒྱལ་བ་ཐུབ་བསྟན་རྒྱ་མཚོ་རྒྱ་གར་
ནས་ཕྱིར་ཕེབས་ཏེ་སྤྱི་ལོ་ ༡༩༡༣ལོ་ནས་ ༡༩༣༢ལོའི་བར་དུ་ཆོས་སྲིད་གཉིས་
ཀྱི་ཐུགས་འགན་ཡོངས་སུ་མཛད་པར་གནང་། དེའི་དུས་སུ་གླང་མདུན་ཀུན་
དགའ་དབང་ཕྱུག་གིས་སྲིད་བློན་ལས་རོགས་མཛད་དོ། ། དེ་ནས་སྲིད་སྐྱོང་
ཉེར་བརྒྱད་པ་རྭ་སྒྲེང་ནེ་མོ་ཧན་ཧོ་ཐོག་ཐུའམ་ཐུབ་བསྟན་འཇམ་དཔལ་ཡེ་ཤེས་
བསྟན་པའི་ རྒྱལ་ མཚན་ གྱིས་ སྤྱི་ལོ་ ༡༩༣༩ ལོ་ ནས་ ༡༩༩ ༡ལོའི་བར་ ཁྲི་ ལ་
བཞུགས་མཐར་རྭ་སྒྲེང་དོན་གནད་བྱུང་རྗེས་བཀྲོངས། སྲིད་སྐྱོང་ཉེར་དགུ་པ་
ཡོངས་འཛིན་པཎྜི་ཏ་ སྟག་བྲག་རིན་པོ་ཆེ་ངག་དབང་གསུང་རབ་མཐུ་སྟོབས་
བསྟན་པའི་ རྒྱལ་ མཚན་ གྱིས་ སྤྱི་ ལོ་ ༡༩༩ ༡ལོ་ནས་ ༡༩༥༡ལོའི་ བར་ ཁྲི་ ལ་
བཞུགས། དེ་ནས་ཏཱ་ལའི་བླ་མ་སྐུ་འཕྲེང་བཅུ་བཞི་པ་བསྟན་འཛིན་རྒྱ་མཚོས་
361



སྤྱི་ལོ་ ༡༩༥༡ལོ་ནས་ ༡༩༥༩ལོའི་བར་ཆོས་སྲིད་གཉིས་ཀྱི་བྱ་བ་ཡོངས་ སུ་
འགན་བཞེས་སྐབས་བོད་ཞི་བས་བཅིངས་འགྲོལ་ཐོབ་བོ། ། གོང་སྨོས་སྡེ་སྲིད་
དག་གི་མཚན་དང་སྲིད་སྐྱོང་གི་ལོ་ཚིགས་བཅས་ལ་བཞེད་མི་མཐུན་ཧ་ཅང་མང་
བས་འདིར་གཙོདུང་དཀར་རིན་པོ་ཆེས་ཚིག་མཛོད་ལྟར་བསྒྲིགས་ཤིང་རྒྱལ་པ་
སྐུ་འཕྲེང་ལྔ་པ་ནས་སྤྱིར་རང་ཅག་ཁ་བ་ཅན་དུ་ཆོས་སྲིད་གཉིས་ཀྱི་བྱ་བ་རྣམས་
ཁོང་གི་སྐུ་རབས་དག་གིས་འཛིན་པར་བཞེད་ཡོད་ཀྱང་སྐུ་རིམ་དེ་དག་སྐུ་ན་མ་
སོན་པ་དང་ཡུལ་གཞན་ལ་ཕེབས་སྐབས་སུ་བོད་ས་གནས་ཀྱི་སྲིད་འཛིན་སྐྱོང་བ་
དག་གི་ལོ་རྒྱུས་དེ་ཙམ་ལས་རྒྱས་པ་ཏཱ་ལའི་བླ་མའི་མཛད་རྣམ་སྐོར་བཅས་ལས་
བཤད་ཟིན་ཏོ། །
བོད་སྤྱིའི་ལོ་རྒྱུས་མདོ་ཙམ་གླེང་བ་བློ་གསར་འཇུག་པའི་བབས་སྟེགས་
ཞེས་བྱ་བ་རེ་ཞིག་རྫོགས་སོ།། །།
362



མཇུག་བྱང་།
འདིར་བོད་ཀྱི་གནའ་དེང་མཁས་དབང་རྣམས་ཀྱིས་བརྩམས་པའི་བོད་
གངས་ཅན་གྱི་ལོ་རྒྱུས་ཆོས་འབྱུང་བྱེ་བ་ཕྲག་བརྒྱ་ལས། ཕྱི་སྣོད་ཀྱི་འཇིག་རྟེན་
ཆགས་ནས་ནང་བཅུད་ཀྱི་སེམས་ཅན་བོད་མིའི་འགྲོ་བ་བྱུང་ནས་དེང་གི་བར་གྱི་
ལོ་རྒྱུས་མདོ་ཙམ་བརྗོད་དོན་ནི། རང་གིས་དར་མདོ་མི་རིགས་དགེ་འོས་ཆེད་
སྦྱོང་སློབ་གྲྭའི་ནང་དུས་ཡུན་རིང་པོ་ཞིག་ལ་གནའ་དེང་གི་རྩོམ་ཡིག་ཕྱོགས་
བསྒྲིགས་ཞེས་རིག་གཞུང་དཔེ་ཁྲིད་བྱེད་སྐབས་དེའི་བརྗོད་དོན་གཙོ་བོ་ནི་སྔོན་
བྱུང་ཆོས་རྒྱལ་སོགས་ཀྱི་ལོ་རྒྱུས་དང་ཧ་ཅང་འབྲེལ་ཆེ་བས་སློབ་ཁྲིད་ཀྱི་ཟིན་
བྲིས་དག་ལ་གཞིར་བཅས་ཏེ་བོད་ཀྱི་ལོ་རྒྱུས་འདི་སྤེལ་ཁུལ་བྱས་ཀྱང་། ཤེས་
རབ་དང་བརྩོན་འགྲུས་གང་ཡང་དབེན་ཞིང་ལེ་ལོ་རྣམ་གཡེང་གི་དབང་དུ་གྱུར་
པ་བདག་ལྟ་བུ་ཞིག་ལ་བསྟན་བཅོས་རྩོམ་པའི་རྒྱུ་མི་ལྡན་ལ། ཁྱད་པར་དུ་རྙོག་
འཛིང་ཆེ་ཞིང་འདོད་ཚུལ་མི་གཅིག་པའི་ལོ་རྒྱུས་ཡུན་རིང་ལྡན་པའི་བོད་ཀྱི་ཡུལ་
དུ་བྱུང་ བའི་ རིམ་ པ་ དག་ འགོད་ པའི་ ཡོན་ ཏན་ གང་ ཡང་ མ་ མཆིས་ ཀྱང་།
འདིར་བོད་ཀྱི་ལོ་རྒྱུས་ལ་ཐོག་མར་འཇུག་པའི་སློབ་བུ་གསར་བ་དོན་གཉེར་ཅན་
རྣམས་ཀྱིས་བློ་ངོར་འཛིན་བདེ་ཞིང་རང་གི་རིགས་རུས་ལ་ཆ་རྒྱུས་ལོན་པ་དང་།
སློབ་ཚན་གྱི་ནང་དོན་ཆ་ཚང་རྟོགས་སླ་བའི་ཆེད་དུ་དམིགས་ནས་ལོ་རྒྱུས་རིག་
གཞུང་དུ་མ་ལས་སྣོན་འཕྲི་བྱས་ཏེ་དེབ་ཆུང་ཞིག་བོད་རབ་བྱུང་བཅུ་བདུན་པའི་
363



ཤིང་སྤྲེལ་སྟེ་སྤྱི་ལོ་ ༢༠༠༩ ལོའི་ཟླ་བཅུ་པར་དར་མདོ་མི་རིགས་དགེ་འོས་ཆེད་
སྦྱོང་སློབ་གླིང་དུ་མཇུག་རྫོགས་པར་རྩོམ་བསྒྲིགས་བྱས་རུང་། བརྗོད་བྱའི་དོན་
དང་རྗོད་བྱེད་ཚིག་ གང་ ཐད་ནོངས་སྐྱོན་ ཅི་ རིགས་ བྱུང་ བར་ མཁས་དབང་
རྣམས་ཀྱིས་ཞེ་ཁྲོ་བའི་རྒྱུ་རུ་མ་གྱུར་བ་རང་གིས་སྙིང་ཐག་པ་ནས་བཀའ་དྲིན་བླ་
ན་མེད་པ་ཆེ་ཞུ་རྒྱུ་ཡིན་ལགས། །
སླར་སྨྲས་པ། །
གངས་ཅན་ལྗོངས་སུ་སྔོན་བྱོན་སྐྱེས་ཆེན་དམ་པའི་གསུངས། །
ལོ་རྒྱུས་དེབ་ཐེར་ཆོས་འབྱུང་བྱེ་བ་འབུམ་ཕྲག་ལས། །
གནའ་དེང་བོད་ཀྱི་རྒྱལ་རབས་བྱུང་ཚུལ་རགས་བསྡུས་ཤིག། །
རང་གི་རིགས་རྒྱུད་བཙལ་བའི་གྲོགས་སུ་ལེགས་སྐྱེས་འབུལ། །
ཤེས་བརྩོན་དབུལ་བས་བྱིས་བློའི་མ་རྟོགས་ལོག་རྟོག་སོགས། །
ཉེས་པར་གྱུར་གང་མཁས་མཆོག་དྲུང་དེར་མཐོལ་ལོ་བཤགས། །
བདག་གིས་ལྷག་བསམ་དག་པའི་སྒོ་ནས་འདི་སྤེལ་བས། །
མི་རིགས་རྟག་བརྟན་གནས་ཤིང་མེས་རྒྱལ་བདེ་ལེགས་སྨོན། །
སརྦ་མངྒ་ལམ། །
364



དཔྱད་གཞི་ཡིག་ཆའི་སྐོར།
༡ དུང་དཀར་བློ་བཟང་འཕྲིན་ལས་ཀྱིས་བརྩམས་པའི་བོད་རིག་པའི་ཚིག་
མཛོད་ཆེན་མོ་ཤེས་བྱ་རབ་གསལ། །
༢ དཔའ་བོ་གཙུག་ལག་ཕྲེང་བས་བརྩམས་པའི་ཆོས་འབྱུང་མཁས་པའི་
དགའ་སྟོན། །
༣ ཀོང་སྤྲུལ་ཡོན་ཏན་རྒྱ་མཚོས་བརྩམས་པའི་ཤེས་བྱ་ཀུན་ཁྱབ།
༩ རྒྱལ་མོ་འབྲུག་པས་བརྩམས་པའི་བོད་ཀྱི་ལོ་རྒྱུས་གླེང་བའི་གཏམ།
༥ དཔལ་འབྱོར་བཟང་པོས་བརྩམས་པའི་རྒྱ་བོད་ཡིག་ཚང་ཆེན་མོ།
༦ ཆབ་སྤེལ་ཚེ་བརྟན་ཕུན་ཚོགས་དང་ནོར་བྲང་ཨོ་རྒྱན་གྱིས་བརྩམས་པའི་
བོད་ཀྱི་ལོ་རྒྱུས་རགས་རིམ་གཡུ་ཡི་ཕྲེང་།(སྟོད་སྨད་བར་གསུམ།)
༧ ཐུབ་བརྟན་ཕུན་ཚོགས་ཀྱིས་བརྩམས་པའི་བོད་ཀྱི་ལོ་རྒྱུས་སྤྱི་དོན་པདྨ་རཱ་
གའི་ལྡེ་མིག (སྟོད་ཆ་དང་སྨད་ཆ།)
༨ འགོས་ལོ་གཞོན་ནུ་དཔལ་གྱིས་བརྩམས་པའི་དེབ་ཐེར་སྔོན་པོ།(སྟོད་
ཆ་དང་སྨད་ཆ།)
༩ ཏཱ་སི་ཏུ་བྱང་ཆུབ་རྒྱལ་མཚན་གྱིས་བརྩམས་པའི་རླངས་ཀྱི་པོ་ཏི་བསེ་རུ་
རྒྱས་པ།
༡༠ དགེ་འདུན་ཆོས་འཕེལ་གྱིས་བརྩམས་པའི་དེབ་ཐེར་དཀར་པོ།
365



༡༡ ཚལ་བ་ཀུན་དགའ་རྡོ་རྗེས་བརྩམས་པའི་དེབ་ཐེར་དམར་པོ།
༡༢ རྒྱལ་དབང་ལྔ་པ་ཆེན་པོས་བརྩམས་པའི་བོད་ཀྱི་དེབ་ཐེར་དཔྱིད་ཀྱི་རྒྱལ་
མོའི་གླུ་དབྱངས། །
༡༣ ཡ་ཧན་ཀྲང་གིས་བརྩམས་པའི་ཏཱ་ལའི་བླ་མའི་རྣམ་ཐར།
༡༩ ཐུའུ་བཀྭན་བློ་བཟང་ཆོས་ཀྱི་ཉི་མས་བརྩམས་པའི་ཐུའུ་བཀྭན་གྲུབ་
མཐའ།
༡༥ ངག་དབང་ཀུན་དགའ་བསོད་ནམས་ཀྱིས་བརྩམས་པའི་ས་སྐྱའི་གདུང་
རབས་ངོ་མཚར་བང་མཛོད།
༡༦ རྟ་ཚག་ཚེ་དབང་རྒྱལ་གྱིས་བརྩམས་པའི་ལྷོ་རོང་ཆོས་འབྱུང་།
༡༧ དཀོན་མཆོག་ལྷུན་གྲུབ་ཀྱིས་བརྩམས་པའི་ས་སྐྱའི་གདུང་རབས་ཡ་
རབས་ཁ་རྒྱན།
༡༨ མདོ་མཁར་ཞབས་དྲུངས་ཚེ་རིང་དབང་རྒྱལ་གྱིས་བརྩམས་པའི་མི་
དབང་རྟོགས་བརྗོད།
366



རྩོམ་སྒྲིག་འགན་ཁུར་པ། འཕྲིན་ལས་རྒྱལ་མཚན།
༼ E # #: h # # *
མཛེས་ཆ་ཇུས་འགོད་པ། ཀརྨ་རྡོ་རྗེ་ཚེ་རིང༌།
装帧设计:吾要
སྔོན་བྱུང་བོད་གྱི་ལོ་རྒྱུས་ཉུང་ངུར་བརྗོད་པ་བློ་གསར་
འཇུག་པའི་འབབ་སྟེགས་ཞེས་བྱབ་བ་བཞུགས་སོ།
གནསལ
10oo13
རྩོམ་པ་པོ། ཚོགས་གཉིས་རབ་རྒྱས།
དཔེ་སྐྲུན་མཁན། མི་རིགས་དཔེ་སྐྲུན་ཁང༌།
འགྲེམས་སྤེལ་མཁན། མི་རིགས་དཔེ་སྐྲུན་ཁང་གི་བོད་ཡིག་རྩོམ་སྒྲིག་ཁང་།
གནས་ཡུལ། པེ་ཅིན་ཧོ་ཕིང་ལ་བྱང་ལམ་ཨང་14པ།
སྦྲག་ཨང་།
ཁ་པར་ཨང་གྲངས། ། 010-58130509
བརྒྱུད་འཚོང་མཁན། རྒྱལ་ཡོངས་ས་གནས་སོ་སོའི་ཞིན་ཧྭ་དཔེ་ཚོང་ཁང་།
པར་འདེབས་མཁན། པེ་ཅིན་དབྱི་ཧུའེ་པར་འདེབས་ཚད་ཡོད་ཀུང་སི།
དེབ་ཚད། 850mmx1168mm 1/32
པར་ཤོག
11.875
པར་གཞིའི་སྒྲིག་ཐེངས། 2005ལོའི་ཟླ་7པར་པར་གཞི་དང་པོ་བསྒྲིགས།
2005ལོའི་ཟླ་7པར་པེ་ཅིན་དུ་པར་ཐེངས་དང་པོ་བརྒྱབ།
པར་གྲངས།
0001-3000
རིན་གོང་། །
2.00
པར་ཐེངས།



图书在版编目(CIP)数据
简明藏族历史:藏文/仲尼绕杰著,一北京:民族出版社,2005.7
ISBN 7-105-07123-0
I.简… I,冲…II.藏族民族历史-藏语 N. K281.4
中国版本图书馆 CIP 数据核字(2005)第077607号
简明藏族历史
出版发行
出地邮印经开网印字印版印定
行址编装销本址张数数次次价
民族出版社
北京市和平里北街14号
100013
北京艺辉印刷有限公司
各地新华书店
850mmx1168mm 1/32
www.e56.com.cn
11.875.
320千字
0001-3000册
2005年7月第1版
2005年7月北京第1次印刷
22.00元
该书如有印装质量问题,请与本社发行部联系退换
(藏文室电话:010-58130509)



.
.
.….
.
.
.…
Para
;
"
.
.
…
ISBN 7-105-07123-0/K.745
民文(藏 94)定价:22.00 元
中学
,
重量
,
,
A
|
“
等
的一
曲
,
“
出來,
。
上
中,
變數
,
………………
AMAH
:
-
中
:
#
性。
14
Auth
-
::
為
:
社會集中制
:
:
一書。
的
」
。
基是:
「
」
也是一
..
-
""
::
-
事二
-
.
一年有1MPa。
参赛。
,
“不,种。
籌最重要
臺
的事
责任编辑:次勒降泽
封面设计:
吾要
那里有一个:一是
一中学
。
華
「
ht
…….………………………….. .
t ernatest………
………
MAHA
也有
是不是。
「非由
ish
,
WAP
...,
:
書本
wwwwwwwwwwwwwwwwwwwwwww.com
曾華街
::::
wwwwwwwwww.social
二意,這是
一套慧零基
中
專業章。
-
:
第一,
-
-
,
44tt, 是生
-
事」等等,都驚傳輸。
…
…………….……
…
.
.
。
.
“
中
转
.
.
量
:
ISBN 7-105-07123-0
-
-
9"787105071234">
.
